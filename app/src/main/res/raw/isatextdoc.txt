Prvih  osamdeset tri ajeta poglavlja Ali ‘Imran  su  objavljeni kao odgovor kršćanima, Allah ih prokleo, koji tvrde da Allah, subhanehu ve te'ala, ima dijete - uzvišen neka je On i visoko iznad onog što oni govore!

Naime,  jedna kršćanska delegacija iz Nedžrana došla je Allahovom Poslaniku  pa su  počeli govoriti o  zabludi u  svom vjerovanju  u  trojstvo.  Oni su  tvrdili da je Allah  jedna od  tri osobe trojstva,  a ostale dvije Isa i Merjema. Na to je Uzvišeni objavio početak ove sure, u kojem je objasnio da je Isa samo jedan  od  Allahovih  robova,  koga je stvorio  i oblikovao  u  utrobi majke kao  i ostala stvorenja, da ga je stvorio bez oca, kao što je stvorio Adema i bez oca i bez majke, te da je rekao: Budi!, i on je bio. Neka je slavljen i uzvišen Allah.

Također je objasnio  kako  je rođena njegova majka Merjema,  šta se s njom desilo i kako je zanijela sina Isaa. O tome se govori i u poglavlju Merjem, što ćemo uz Allahovu pomoć i uputu kasnije detaljnije navesti.

Uzvišeni Allah iznoseći istinu o ovome kaže: * ‘‘Allah je odabrao Adema, i Nuha,  i Ibrahimovu  porodicu,  i ‘Imranovu  porodicu  nad  ostalim svijetom - *sve porod jedan od drugog - a Allah sve čuje i sve zna. *Kada ‘Imranova žena reče: "Gospodaru moj, ovo što je u trbuhu mome ja zavjetujem samo na službu Tebi, pa primi od mene, jer Ti, doista, sve čuješ i znaš. ” *Poslije ona, kad je rodila,  reče: ‘‘Gospodaru  moj,  rodila  sam žensko!'’,  a  Allah  dobro  zna  šta  je rodila, ‘‘a žensko nije kao muško. Nadjea sam joj ime Merjema, i ja nju i porod njezin  stavljam pod  Tvoje okrilje od  prokletog  šejtana.  ” *I  Gospodar njezin primi je lijepo i učini da izraste lijepo i da se o njoj brine Zekerijja. Kadgod bi joj Zekerijja  u  hram ušao,  kod  nje bi hrane našao.  "Odakle ti ovo,  o Merjema?’’,  on  bi upitao,  a  ona  bi odgovorila: “Od  Allaha,  Allah  onoga  koga On hoće bez računa opskrbljuje. ” (Ali ‘Imran, 33.-37.)

Uzvišeni,  dakle,  govori kako  je odabrao  Adema i iskrene vjernike njegovog  potomstva,  koji su  slijedili šerijat i pokoravali Mu  se,  posebno ističući i Ibrahimovu porodicu, u koju spadaju i Ismailovi potomci.

On,  zatim,  ukazuje  na  čestitost  i  odabranost  ‘Imranove  porodice.  Ovdje  se misli na Merjeminog oca ‘Imrana, neka je mir sa njima.

Muhammed  ibn  Ishak  kaže da je to  ‘Imran  ibn  Hašim ibn  Emon  ibn  Miša ibn Hizkija ibn Ahrik ibn Mevvsin ibn Azazija ibn Emsija ibn Jawiš ibn Uhrejh ibn Jazim ibn Jehfašat ibn Ejša ibn Ejan ibn Ruhaj‘am ibn Dawud.

Ebu  el-Kasim Ibn  Asakir kaže da je Merjema,  kći ‘Imrana ibn  Masana ibn el-Azer ibn el-Jud ibn Ahnez ibn Saduk ibn Ajazuz ibn el-Jakim ibn Ebjud ibn Zerbabil ibn  Šaltal ibn  Juhina ibn  Berša ibn  Emon  ibn  Miša ibn  Hizkija ibn Ahaz ibn  Musam ibn  Azrija ibn  Juram ibn  Jušafat ibn  Ejša ibn  Ejba ibn Ruhbu'am ibn  Sulejman  ibn  Dawud  a.s.  Dakle,  ovo  se ne podudara sa navodom Muhammeda ibn Ishaka.
Međutim, nema neslaganja oko toga da je Merjema iz potomstva Dawuda a.s. Njen  otac ‘Imran  je predvodio  Izraelćane u  namazu,  a majka joj,  Hana bint Fakud ibn Kubejl, je bila izrazito pobožna žena. Zekerijja je bio poslanik u tom vremenu,  i on  je,  prema većini učenjaka,  bio  muž Merjemine sestre Ešja‘. Manji broj učenjaka kaže da je on  bio  muž njene tetke Ešja‘.  Allah, subhanehu ve te'ala,  najbolje zna.

Muhammed ibn Ishak i još neki navode da Merjemina majka dugo vremena nije mogla zatrudnjeti, pa je jednog dana ugledala pticu kako hrani svoje mlado te poželjela imati dijete,  zavjetujući se Allahu  da će ga,  ako  joj ga Allah  da, posvetiti službi u Jerusalimu.

Kažu  da je neposredno  nakon  toga dobila menstruaciju,  pa je,  kad  se nakon nje okupala, legla sa mužem i zanijela Meijemu. Poslije ona, kada je rodila, reče: “Gospodaru moj, rodila sam žensko", a Allah dobro zna šta je rodila, "a žensko nije kao  muško", tj.  u  služenju  u  Jerusalimu.  U to  vrijeme oni su  zavjetovali svoju djecu za službu u Jerusalimu. “Nadjela sam joj ime Merjema. ”

Ovo se uzima kao dokaz da se djetetu da je ime na dan rođenja kao što stoji u  Sahihima Buharije i Muslima,  gdje se navodi da je Enes odnio  svoga brata Allahovom Poslaniku pa mu je on protrljao nepce i dao mu je ime Abdullah.

U hadisu  koga prenosi El-Hasan  od  Semure,  stoji da je Poslanik  rekao: “Svako dijete zavisi od svoje akike (kurbana) koja se za njega kolje sedmi dan (nakon  rođenja),  kad mu se nadjeva ime i brije glava."* I Ovaj hadis navodi i Ahmed i autori Sunena.

Tirmizija ga ocjenjuju  kao  sahih-hadis.  U nekim njegovim verzijama umjesto “kad  mu se nadjeva ime”, stoji: “kad mu pušta krv”, što neki također proglašavaju sahihom. Allah najbolje zna.

"I  ja  nju  i  porod  njezin  stavljam  pod  Tvoje  okrilje  od  prokletog  šejtana.  ” Ove njene riječi su uslišane i zavjet je primljen.

Imam Ahmed  navodi da mu  je pričao  Abdurrezzak,  da je čuo  od  Ma'mera, on od Ez-Zuhrije, on od Ibn el-Musejjeba, a on od Ebu Hurejre, da je Poslanik s.a.v.s. rekao: “Svako  dijete kada se rodi šejtan  dohvati,  pa onako  glasno  zaplače. Jedino to nije bio slučaj sa Meijemom i njenim sinom.” Ebu Hurejre je rekao: “Ako  hoćete,  proučite: I ja  nju  i porod  njezin  stavljam pod  Tvoje okrilje od prokletog šejtana.

Buharija i Muslim ovaj hadis navode i od Abdurrezzaka, dok ga Ibn Džerir u  sličnoj verziji navodi od  Ahmeda ibn  el-Feredža,  on  od  Bekijje,  on  od Abdullaha ibn  ez-Zubejdija,  on  od  Ez-Zuhrije,  on  od  Ebu  Selemea,  on  od  Ebu Hurejre a ovaj od Poslanika.

Imam Ahmed navodi: “Ismail ibn Omer nam je pričao, da je čuo od Ibn Ebi Zu’ejba,  on  od  El-Mešme‘ilovog  oslobođenog  roba Adžlana,  da je Poslanik s.a.v.s. rekao: “Svako  dijete od  Ademovih  potomaka šejtan,  kad  se rodi,  dohvati svojim prstom.  Jedino  nije dohvatio  Merjem,  ‘Imranovu  kćer i njenog  sina Isaa.”

Ovu  verziju  navodi jedino  Ahmed.  Verziju  sličnu  ovoj navodi i Muslim od Ebu  et-Tahira,  on  od  Ibn  Wehba,  on  od  Omera ibn  el-Harisa,  on  od  Ebu Junusa, on od Ebu Hurejre a on od Poslanika

Imam Ahmed zatim navodi: “Hušejm nam je pričao, da je čuo od Hafsa ibn Mejsere, on od el-Ala‘a, on od svoga oca, a on od Ebu Hurejre, da je Poslanika rekao: “Koje god dijete rodi majka, šejtan ga udari u bokove. Jedino nije udario Merjemu i njenog sina.

Zar nisi vidio kako dijete vrišti kad se rodi?” Ashabi su rekli: “Vidjeli smo, Allahov  Poslaniče”,  a on  je odgovorio: “To  je zato  što  ga šejtan  udara u bokove.”

Ova verzija ispunjava Muslimove uvjete, ali je on ne navodi. Kajs navodi od El-A‘meša, on od Ebu Saliha, a on od Ebu Hurejre, da je Allahov Poslanik s.a.v.s. rekao: “Nema ni jednog novorođenčeta a da ga šejtan nije stisnuo jednom ili dvaput, osim Isaa, alejhi selam, sina Merjeminog i Merjeme.” Zatim je Allahov Poslanik proučio: "I ja nju i porod njezin stavljam pod Tvoje okrilje od prokletog šejtana. ’’

Verziju sličnu ovoj po značenju navodi i Muhammed ibn Ishak od Jezida ibn Ubejdullaha ibn Kusejta, on od Ebu Hurejre, a on od Poslanika, , salallahu alejhi ve sellem.

Imam Ahmed  navodi: “Abdulmelik  nam je pričao,  da je čuo  od  El-Mugire- Ibn  Abdurrahmana el-Hizamija - on  od  Ebu  ez-Zinada,  on  od El-A‘redža, a on od  Ebu  Hurejre,  da je Poslanik, salallahu alejhi ve sellem, rekao: “Svakog  Ademovog  potomka kad  se rodi,  šejtan  udari sa strane.  Jedino  nije udario  Isaa,  sina Merjemina.  I njega je htio  udariti,  ali je pogodio  u  zastor.” Ovaj hadis ispunjava uvjete Buharije i Muslima, ali ga oni u ovoj verziji ne navode.

I Gospodar njezin  primi je lijepo  i učini da  uzraste lijepo  i da  se o  njoj brine Zekerijja. Više mufessira navodi da je Merjemina majka,  kad  je rodila Meijemu umotala u pelene i odnijela u hram, gdje ju je predala vjernicima koji su tamo klanjali. Pošto je to bila kćerka njihovog imama koji ih je predvodio u namazu, počeli su se utrkivati ko će je uzeti. Izgleda, ipak, da ju je predala tek nakon perioda dojenja i brige o njoj u početnom dobu života.

Predavši im je, oni su se sporječkali ko će se o njoj brinuti. Njihov poslanik Zekerijja htio je da je zadrži kod sebe, jer joj je njegova žena, po jednima bila sestra, a po drugima tetka po majci. Međutim, ostali nisu na to pristali, nego su zatražili da se baci kocka. Ipak, sudbina mu je bila naklonjena pa je kocka pala
na njega. A kako i ne bi kad je tetka na stepenu majke?

Uzvišeni Allah  kaže: I učini da  se o  njoj brine Zekerijja, tj.  tako  što  je kocka pala na njega. Uzvišeni veli: To su nepoznate vijesti koje ti objavljujemo. Ti nisi bio  među  njima  kada  su  pera  svoja  od  trske pobacali da  bi vidjeli koji će se od  njih  o  Merjemi brinuti,  i ti nisi bio  među  njima  kad  su  se prepirali. (Ali ‘Imran, 44.)

Kaže se da je svaki od  njih  bacio  svoje pero,  unaprijed  označeno,  da su  ih odnijeli na jedno  mjesto  i ostavili,  a onda rekli jednom malodobnom dječaku da uzme i donese samo  jedno.  Bilo  je to  Zekerijjaovo  pero.  Neki se nisu složili pa su  tražili da se kocka ponovo  baci tako  što  će svoja pera pobacati u rijeku,  pa čije pero  bude plovilo  uzvodno,  taj je pobjednik.  Tako  su  i uradili, pa je Zekerijjaovo  pero  zaplovilo  uzvodno,  a njihova nizvodno.  Međutim,  neki su  zatražili da probaju  i treći put,  tako  da pobjednik  bude onaj čije pero  bude išlo  nizvodno,  a ostala plovila uzvodno.  Kocku  su  bacili ponovo,  pa je Zekerijja opet izašao  kao  pobjednik,  jer je on  bio  najpreči Merjemi sa šerijatskog stanovišta, iz više razloga.

Uzvišeni Allah veli: Kad god bi joj Zekerijja u hram ušao, kod nje bi hranu našao.  "Odakle ti ovo,  o  Merjema?",  on  bi upitao,  a  ona  bi odgovorila: "Od Allaha,  Allah  onoga  koga  On  hoće bez računa  opskrbljuje.  ” (Ali ‘Imran,  37.) Mufessiri kažu  da joj je Zekerijja u  hramu  odredio  posebno  mjesto,  gdje je samo  ona ulazila.  Tu  je činila ibadet i kad  bi na nju  došao  red,  obavljala redovne poslove,  kao  što  je čuvanje ključa i otvaranje hrama.  Dane i noći provodila je u  ibadetu,  tako  da se među  Izraelćanima njena pobožnost navodila kao  primjer.  Bila je poznata po  lijepim osobinama i vanrednim stanjima,  da je Božiji vjerovjesnik  Zekerijja u  njenom kutku  gdje je činila ibadet,  zaticao svega i svačega što se nije moglo naći van sezone. Tako je ljetno voće kod nje zaticao  zimi,  a zimsko  ljeti,  pa ju  je upitao: "Odakle ti ovo?" Ona je odgovorila: "Od  Allaha!” Tj.  hrana kojom je Allah  opskrbljuje.  "Allah  onoga koga On hoće bez računa opskrbljuje!"

Vidjevši to,  Zekerijja je poželio  da je i njemu  dobiti potomka,  iako  je već bio  ostario  i oronuo.  "Gospodaru  moj”,  reče,  "podari mi od  Sebe čestita potomka,  jer se Ti,  uistinu,  molbi odazivaš!" (Ali ‘Imran,  38.) Neki kažu  da je on  tada rekao: “O Ti koji opskrbljuješ Merjemu  plodovima kada im nije vrijeme,  podari i meni dijete,  iako  nije vrijeme.” O njemu,  i o  događajima sa njime, ranije smo govorili.

* I kada meleki rekoše: "O Merjema, tebe je Allah odabrao i čistom stvorio, i boljom od  svih  žena  na  svijetu  učinio.  *O  Merjema,  budi poslušna  svome Gospodaru, i čini sedždu, i čini ruku'sa onima koji ga čine!" *To su nepoznate vijesti koje ti objavljujemo.  Ti nisi bio  među  njima  kad  su  svoja  pera  od  trske pobacali da  bi vidjeli koji će se od  njih  o  Merjemi brinuti,  i ti nisi bio  među njima  kad  su  se prepirali.  A kad  meleki rekoše: “O Merjema,  Allah  ti javlja radosnu  vijest,  od  Njega  Riječ; ime će mu  biti Mesih,  Isa,  sin  Merjemin,  biće viđen  i na  ovom i na  onom svijetu  i jedan  od  Allahu  bliskih; on  će govoriti ljudima još u kolijevci, a i kao odrastao, i biće čestit. ” Ona reče: "Gospodaru moj,  kako  ću  imati dijete,  kad  me nijedan  muškarac nije ni dodirnuo?” "Eto tako!”,  reče,  "Allah  stvara  što  On  hoće.  Kada  nešto  odluči,  On  samo  za  to rekne: 'Budi' - i ono  bude.  ” *I poučit će ga  Knjizi,  i mudrosti,  i Tewratu  i Indžilu; *i poslati kao  poslanika  sinovima  Israilovim: "Donosim vam dokaz od Gospodara vašeg; napraviću vam od ilovače nešto poput ptice i puhnuću u nju, i biće,  Allahovom voljom,  prava  ptica.  I iscijeliću  slijepa  od  rođenja,  i gubavca,  i oživljavaću  mrtve voljom Allahovom,  i kazivaču  vam šta  jedete i šta u  domovima  svojim gomilate; to  će,  uistinu,  biti dokaz za  vas,  ako  pravi vjernici budete: *i da  potvrdim istinitost Tewrata,  objavljenog  prije mene,  i da vam dopustim nešto  što  vam je bilo  zabranjeno.  I donosim vam dokaz od Gospodara vašeg, zato se Allaha bojte i mene slušajte, * Allah je, doista, i moj i vaš Gospodar, pa Njega obožavajte; to je pravi put!” (Ali ‘Imran, 42.-51.)

Ovdje Uzvišeni navodi da su  meleki donijeli radosnu  vijest Meijemi da ju je Allah odabrao nad ostalim ženama tog vremena, time što će joj dati da joj se rodi dijete bez oca koje će biti plemeniti poslanik  i govoriti ljudima  još u kolijevci. Tj. još kao dijete će ih pozivati da obožavaju samo Allaha, koji nema nikakva sudruga,  a to  će raditi i kad  odraste.  To  je bio  dokaz da će doživjeti punoljetstvo  i da će ljude pozivati Allahu  kad  odraste.  Merjemi je naređeno  da bude pobožna i da što  više klanja i Allahu  čini sedždu  kako  bi bila dostojna ukazane joj počasti i zahvalna na toj blagodati. Kaže se da je znala toliko stajati u namazu, da su joj stopala pucala - neka je Allah zadovoljan sa njom i neka se smiluje i njoj i njenim roditeljima!

"O Merjema,  tebe je Allah  odabrao”, tj.  mimo  ostalih  izabrao  "i čistom stvorio”, tj.  bez ikakvih  ružnih  osobina i dao  ti sve što  je lijepo,  "i boljom od svih žena na svijetu učinio. ”

Moguće je da se ovdje misli na ljude toga vremena,  kao  što  je za Musaa rekao: "Ja  sam te odlikovao  nad  ostalim svijetom” (El-A‘raf,  144.) ili kao  što je rečeno  za Izraelćane: I doista  smo  ih  znanjem odabrali nad  svjetovima. (Ed-Duhan,  32.) A poznato  je da je Ibrahim odabraniji od  Musaa,  te da je Muhammed  odabraniji od  njih  obadvojice.  Također su  sljedbenici Muhammeda, salallahu alejhi ve sellem, odabraniji i brojniji i znaniji od  Izraelćana i drugih  naroda koji su bili prije njih.

Moguće je da riječi "i boljom od  svih  žena  na  svijetu  učinio" imaju  opće značenje, i da je ona bila najodabranija žena na ovome svijetu - od onih prije i poslije nje.

Jedni kažu da su od žena poslanici bile: ona, Ishakova mati Sara i Musaova mati,  a kao  dokaz uzimaju  to  što  su  im se meleki obraćali i prenosili im Allahove, subhanehu ve te'ala, riječi. Tog stava su Ibn Hazm i još neki. Ako su one i bile poslanici, nema smetnje da Merjema bude odabranija od njih dvije, jer su riječi "i boljom od  svih  žena  na  svijetu  učinio” općenitog  značenja,  pošto  ne postoji dokaz da je drugačije. Allah, opet, najbolje zna.

Ebu  el-Hasan  el-Eš‘ari i još neki navode da je stav  većine sljedbenika Sunneta i džema‘ata da su poslanici bili samo muškarci i da ni jedna žena nije bila poslanik.  Dakle,  po  njima,  Merjema bi najviše mogla biti ono  što  za nju Uzvišeni Allah  kaže: Mesih,  sin  Merjemin,  samo  je poslanik - i prije njega su  dolazili i odlazili poslanici - a  majka  njegova  je uvijek istinu  govorila. (El-MS’ide,  75.) Ni u  ovom slučaju  nema smetnje da ona bude najodabranija od svih žena vjernica (siddikat) prije i poslije nje. Allah, opet, najbolje zna.
A njeno  ime se spominje zajedno  sa imenima: Asje,  kćerke Muzahimove, Hatidže,  kćerke Huwejlidove i Fatime,  kćerke Muhammedove - neka je Allah zadovoljan sa njima a i one sa Njim!

Tako  Imam Ahmed,  Buharija,  Muslim,  Tirmizija i Nesaija u  više predaja navode od Hišama ibn Urwe, on od svoga oca, on od Abdullaha ibn Dža'fera, a on  od  Alije ibn  Ebi Taliba,  r.a.,  da je Allahov  Poslanik  rekao: “Najbolja žena od  svih  je Merjema,  kćerka ‘Imranova,  a najbolja Muhammedova žena je Hatidža, kćerka Huvvejlidova.”

Pored  toga,  Imam Ahmed  navodi da mu  je Abdurrezzak  pričao,  da je čuo od  Ma‘mera,  on  od  Katadea,  a on  od  Enesa,  da je Allahov  Poslanik, salallahu alejhi ve sellem,   rekao: “Kao  primjer su  ti dovoljne samo  četiri žene na svijetu: Merjema,  kćerka ‘Imranova,  Asja,  žena faraonova,  Hatidža,  kćerka Huwejlidova i Fatima, kćerka Muhammedova.”

Ovaj hadis navodi i Tirmizija od Ebu Bekra ibn Zinddževvejha, a on od Abdurrezzaka itd. i ocjenjuje ga sahih. Ibn Mirdevvejh ga navodi od Abdullaha ibn Ebi Dža‘fera er-Razija, a Ibn Asakir od Temima ibn Zijada, a obojica od Ebu Dža'fera er-Razija, on od Sabita, a on od Enesa, da je Allahov Poslanik, salallahu alejhi ve sellem,  rekao: “Najodabranije žene svih vremena su: Merjema, kćerka ‘Imranova, Asja, žena faraonova, Hatidža kćerka Huvvejlidova i Fatima, kćerka Muhammeda, AIlahovog poslanika.”

Imam Ahmed  također navodi: “Abdurrezzak  nam je pričao,  da je čuo  od Ma'mera,  on  od  Ez-Zuhrije,  on  od  Ibn  el-Musejjeba,  on  od  Ebu  Hurejre,  da je Allahov  Poslanik, salallahu alejhi ve sellem,   rekao: “Najbolje žene koje su  ikad  jahale deve su Kurejšijke.  One su  najsamilosnije prema maloj djeci i najviše vode računa o imetku  svoga muža.” Na ovo  je Ebu  Hurejre dodao: “Merjema nikada nije jahala devu.”

Ovaj  hadis  navodi  i  Muslim  u  svom  Sahihu  od  Muhammeda  ibn  Rafi‘a  i Abda ibn Humejda, a oni obadvojica od Abdurrezzaka itd.

Ahmed  navodi: “Zejd  ibn  el-Habbab  nam je pričao,  da je čuo  od  Musaa ibn Alijja,  on  od  svoga oca,  a on  od  Ebu  Hurejre,  da je Allahov  Poslanik, salallahu alejhi ve sellem,  rekao: “Najbolje žene koje su  ikad  jahale deve su  Kurejšijke.  One su  najsamilosnije prema maloj djeci i najsaosjećajnije sa mužem kad  je u  nestašici.” Ebu  Hurejre dodaje: “A Allahov Poslanik je znao da ‘Imranova kćerka nije jahala deve.”

Ovu  verziju  bilježi  jedino  Ahmed.  Ona  ispunjava  Buharijine  uvjete.  Ovaj hadis ima više verzija, čiji senedi idu preko Ebu Hurejre.

Ebu  Ja‘la el-Musili navodi: “Junus ibn  Muhammed  nam je pričao,  da je čuo od  Dawuda ibn  Ebu  el-Ferata,  on  od  Ibn  Ahmera,  a on  od  Ikrime,  da je Ibn Abbas rekao: “Allahov  Poslanik  je jednom prilikom po  zemlji povukao  četiri linije, i upitao: “Znate li šta je ovo?” “Allah i Njegov Poslanik najbolje znaju”, odgovorili su,  pa je Allahov  Poslanik  rekao: “Najodabranije žene koje će ući u  Džennet su: Hatidža,  kćerka Huwejlidova,  Fatima,  kćerka Muhammedova, Merjema,  kćerka ‘Imranova i Asja,  kćerka Muzahimova,  žena faraona.” Ovaj hadis preko više lanaca navodi i Nesaija od Dawuda ibn Ebi Hinda.
Ibn  Asakir od  Ebu  Bekra Abdullaha ibn  Ebi Dawuda Sulejmana ibn  el- Eš'asa navodi,  da je Jahja ibn  Hatim el-Askeri čuo  od  Bišra ibn  Mehrana ibn Hamedana,  on  od  Muhammeda ibn  Dinara,  on  od  Dawuda ibn  Ebi Hinda,  a on od  eš-Ša‘bija,  da je Džabir ibn  Abdullah  rekao: “Allahov  Poslanik  je rekao: - Od  njih  su  ti kao  primjer dovoljne četiri najodabranije žene svih  vremena: Fatima,  kćerka Muhammedova,  Hatidža,  kćerka Huwejlidova,  Asja,  kćerka Muzahimova i Merjema, kćerka ‘Imranova.”

Ebu  el-Kasim el-Begawi navodi: “Wehb  ibn  Bekijje nam je pričao,  da je čuo  od  Halida ibn  Abdullaha el-Wasitija,  on  od  Muhammeda ibn  Amra,  on  od Ebu  Seleme,  a ona od  Aiše,  da je Fatimu  upitala: “Šta ti je Allahov  Poslanik, kad si se nad njega nadnijela, pa zaplakala, a onda se nasmijala rekao?”

Ona joj je odgovorila: “Rekao  mi je da ovu  bolest neće preboljeti i da će umrijeti,  pa sam zaplakala.  Zatim sam se nad  njega ponovo  nadnijela,  pa mi je rekao da ću od njegove porodice ja biti prva koja će iza njega umrijeti i da sam poslije Merjeme,  kćerke ‘Imranove,  najodabranija žena Dženneta,  pa sam se nasmijala.”

Hadis u  ovom smislu  nalazi se u  Buharijinom Sahihu. U njemu  stoji da je Merjema prva među  četiri odabrane žene.  Ovaj hadis ispunjava Muslimove uvjete.

Imam Ahmed  navodi: “Osman  ibn  Muhammed  nam je pričao,  da je čuo  od Džerira, on od Jezida - tj. Ibn Ebi Zijada - on od Abdurrahmana ibn Ebi Na’ma, a on  od  Ebu  Se‘ida,  da je Allahov  Poslanik s.a.v.s. rekao: “Fatima je poslije Merjeme, kćerke ‘Imranove, najodabranija žena u Džennetu.”

Tirmizija za ovaj hadis,  čiji je sened  dobar,  kaže da je sahih,  ali ga ne navodi. Sličan hadis se prenosi i od Alije ibn Ebi Taliba, s tim što u njegovom senedu ima nekih nedostataka (da‘if).

Sve u  svemu,  iz navedenog  se vidi da su  Merjema i Fatima od  spomenute četiri žene najodabranije.  Moguće je da je Merjema odabranija i od  Fatime,  a moguće je i da su po svojim vrlinama jednake.

Ipak,  postoji jedan  hadis - ako  je vjerodostojan  - koji ukazuje na prvu mogućnost.  Njega navodi hafiz Ebu  el-Kasim Ibn  Asakir: “Ebu  el-Husejn  ibn el-Ferra‘ i el-Bennaovi sinovi Ebu  Galib  i Ebu  Abdullah  su  nam pričali,  da su čuli od  Ebu  Dža‘fera ibn  el-Mesleme,  on  od  Ebu  Tahira Muhlisa,  on  od Ahmeda ibn  Sulejmana,  on  od  ez-Zubejra - tj.  ibn  Bikara,  on  od  Muhammeda ibn  el-Hasana,  on  od  Abdulaziza ibn  Muhammeda,  on  od  Musaa ibn  Ukbeta, on  od  Kurejba,  a on  od  Ibn  Abbasa,  da je Allahov  Poslanik, salallahu alejhi ve sellem,  rekao: “Najodabranija žena u  Džennetu  je Metjema,  kćerka ‘Imranova,  zatim Fatima, zatim Hatidža i zatim Asja, žena faraonova.”

Ako  je ovaj tekst doslovno  prenesen,  uključujući i ono  “zatim” koje zahtijeva redoslijed,  onda on  potvrđuje jednu  od  dvije mogućnosti stepenovanja među  te četiri žene.  Prije toga smo  naveli neke hadise u  kojima stoji “i”,  što  ne uvjetuje redoslijed,  iako  ga ne pobija.  Allah, , azze ve džel,  opet,  najbolje zna.
Ovaj hadis navodi i Ebu  Hatim er-Razi od  Dawuda el-Dža‘ferija,  on  od Abdulaziza ibn  Muhammeda - tj.  Ed-Derawerdija - on  od  Ibrahim ibn  Ukbea, on  od  Kurejba,  on  od  Ibn  Abbasa,  a on  od  Poslanika s tim što  se u  njemu umjesto  “zatim” koje podrazumijeva redoslijed,  navodi veznik  “i”.  Dakle,  on se od  prethodnog  hadisa razlikuje u  senedu  i u  samom tekstu.  Allah,  opet, najbolje zna.

Ibn Mirdewejh navodi hadis od Šu‘bea, on od Muavvije ibn Kurreta, a on od svoga oca,  da je Allahov  Poslanik  rekao: “Među  muškarcima je više onih koji su  dostigli stepen  potpunosti,  a među  ženama samo  tri: Merjema,  kći ‘Imranova,  Asja,  žena faraonova i Hatidža,  kćerka Huwejlidova.  Aiša je bolja od ostalih žena, kao što je popara bolja od ostalih jela.”

Sličan  hadis navode i autori najpoznatijih  hadiskih  zbirki,  izuzev  Ebu Dawuda.  Ovaj hadis ima više seneda koji idu  preko  Šu‘bea,  Amra ibn Murrea,  Murrea el-Hemedanija,  Ebu  Musaa el-Eš‘arije,  do  Allahova Poslanika, salallahu alejhi ve sellem, koji je rekao: “Među  muškarcima je više onih  koji su  postigli stepen  potpunosti,  a među  ženama samo  Asja,  žena faraonova i Merjema, kćerka ‘Imranova.  Aiša je bolja od  ostalih  žena kao  što  je popara bolja od ostalih jela.”

Kao  što  se vidi,  ovaj hadis je vjerodostojan,  jer ga navode i Buharija i Muslim.  Međutim,  po  njegovom tekstu  stepen  potpunosti kod  žena ograničava se samo  na Merjemu  i Asju.  Moguće je da se time misli na žene samo  iz njihova vremena, jer su se i jedna i druga brinule o dvojici poslanika dok su bili još mali. Asja se brinula o Musau, s kojim će Allah kasnije govoriti, a Merjema se starala o  svome sinu  Isau,  Allahovom robu  i poslaniku.  Dakle,  to  ne isključuje mogućnost da je i u našem Ummetu bilo žena koje su dostigle stepen potpunosti, kao što su npr. Hatidža i Fatima.

Hatidža se brinula o  Allahovom Poslaniku  petnaest godina prije početka objave,  i više od  deset godina poslije toga.  Pored  toga,  ona mu  je bila vjerni pomagač svojim životom i imetkom - neka je Allah zadovoljan sa njom, a i ona sa Njim!

Fatima,   kćerka   Allahovog   Poslanika   je   najodabranija   od   svojih   sestara po  tome  što  je  bila  pogođena  smrću  Allahovog  Poslanika  dok  su  njene  sestre umrle  još  za  njegova  života.  Što  se  tiče  Aiše,  ona  je  Allahovom  Poslaniku bila najdraža od svih žena i što je samo nju oženio kao djevicu. Pored toga, ne zna  se  da  je  i  jedna  žena  ovog  Ummeta  -  a  ni  nekog  drugog  -  bila  učenija  i znanija  od  nje.  Allah, azze ve džel,  joj  je  direktno  pomogao  kada  su  je  potvorili  i  kroz  svih sedam  nebesa  objavio  da  je  čedna  i  da  nije  počinila  grijeh.  Ona  je  poslije Allahovog   Poslanika   živjela   još   blizu   pedeset   godina,   prenoseći   od   njega Kur’an  i  Sunnet,  dajući  muslimanima  fetve  i  mireći  one  koji  su  se  razilazili. Neki  učenjaci  i  prijašnjih  i  potonjih  generacija,  kažu  da je  ona  najodabranija  od svih Poslanikovih žena, čak i od Hatidže, koja mu je izrodila i mušku i žensku djecu.  Međutim,  bolje  je  ne  ulaziti  u  to  koja  od  njih  dvije  je  odabranija  i zaslužnija,  jer  se  Poslanikove  riječi:  “Aiša  je  bolja  od  svih  ostalih  žena,  kao što je popara bolja od ostalih jela” mogu odnositi na sve žene, pa i na spomenute četiri. Moguće je da se odnose samo na ostale, a ne i na ove četiri. Allah, opet, najbolje zna.

Sve u svemu, ovdje smo htjeli navesti ono što je vezano za Meijemu, kćerku ‘Imranovu  'O,  Allah  je odabrao  nad  ostalim ženama u  njeno  vrijeme.  Moguće je da sc misli i nad  svim ženama,  uopće,  kako  smo  ranije naveli.  U nekim hadisima stoji da će ona kao  i Asja,  kćerka Muzahima,  biti Poslanikova žena u Džennetu.

Mi smo o tome govorili u našem Tefsiru kad smo tumačili riječi Uzvišenog: “hudovica  i djevica.  ” (Et-Tahrim,  5.),  gdje smo  od  nekih  učenjaka iz ranijih generacija naveli da se pod hudovica misli na Asju, a pod djevica na Merjemu, kćerku ‘Imranovu. Allah, opet, najbolje zna.

Taberanija kaže: - Abdullah  ibn  Nadžije nam je pričao,  da je čuo  od Muhammeda ibn  Sa‘da el-Awfija,  on  od  svoga oca,  on  od  svog  amidže El- Husejna, on od Junusa ibn Nefi'a, on od Sei‘da ibn Džunadeta - tj. El-Awfija - da je Allahov  Poslanik  rekao: “Allah  će mi u  Džennetu  za žene dati Merjem, kćerku ‘Imranovu, faraonovu ženu i Musaovu sestru.”

Ovaj hadis navodi i Ibn  Dža'fer el-Ukajli od  Abdu  en-Nura itd,  s tim što kod njega još stoji: “A ja na to rekoh: “Prijatno ti bilo, Allahov Poslaniče!” El- Ukajli dodaje: “Ali, to nije vjerodostojno.”

Ez-Zubejr ibn  Bikar navodi: “Muhammed  ibn  el-Hasan  mi je pričao,  da je čuo  od  Ja‘laa ibn  el-Mugire,  da je Ebu  Dawud  rekao: “Dok  je Hatidža bila u bolesti od  koje će i umrijeti,  Allahov  Poslanik  je ušao  kod  nje i rekao  joj: Isa, alejhi selam.

“Hatidža,  teško  mi te ovakvu  gledati,  ali je Allah, azze ve džel,  i u  onome što  je teško  dao veliki hajr.  Znaš Ii da će mi Allah  pored  tebe u  Džennetu  za ženu  dati i Meijem,  kćerku  ‘Imranovu,  Kulsum,  Musaovu  sestru  i Asju,  faraonovu  ženu. Na to  je ona rekla: “Čuo  si da će ti Allah  tako  dati,  o  Allahov  Poslaniče?” “Jesam”, odgovorio je, a ona je rekla: “Sa slogom i sinovima!”

Ibn  Asakir navodi od  Muhammeda ibn  Zekerijjaa el-Galabija da je čuo od  el-Abbasa ibn  Bikara,  on  od  Ebu  Bekra el-Hezlija,  on  od  Ikrime,  a on  od Ibn  Abbasa,  da je Allahov  Poslanik, salallahu alejhi ve sellem,  ušao  kod  Hatidže dok  je bila na samrti i rekao  joj: “O Hatidža,  prenesi od  mene selam svojim inačama kada ih  sretneš”,  našto  ga je ona upitala: “O Allahov  Poslaniče,  zar si prije mene bio  oženjen?” “Nisam”,  odgovorio  je,  “nego  će mi Allah  za žene dati Merjem,  kćerku  ‘Imranovu,  Asju,  kćerku  Muzahimovu  i Kulsum,  sestru Musaovu.”

Ibn  Asakir,  također,  navodi od  Suwejda ibn  Se‘ida da je čuo  od Muhammeda ibn  Saliha ibn  Omera,  on  od  Ed-Dahhaka i Mudžahida,  da je Ibn Omer rekao: “Jednom prilikom je Džibril sišao  Allahovom Poslaniku  pa je kad  mu  je počeo  prenositi objavu,  naišla Hatidža,  pa je Džibril upitao: “Ko  je ovo,  Muhammede?” “Ovo  je prva vjernica u  mom Ummetu”,  odgovorio  je,  na što  je Džibril rekao: “Imam za nju  poruku  od  Uzvišenog  Gospodara: On  joj šalje selam i radosnu  vijest o  kući od  dragulja u  Džennetu,  koja je daleko  od vatre i u kojoj neće biti nikakva zamora, niti buke.”

Na to  je ona rekla: “Allah  je Selam,  od  Njega je selam i neka je na vas dvojicu  selam.  Neka je na Allahovog  Poslanika Njegova milost i blagoslov! Kakva je to kuća od dragulja?”

Na to  je Poslanik  odgovorio: “Od  izdubljenog  zrna bisera,  između  kuće Merjemine,  kćerke ‘Imranove,  i kuće Asjine,  kćerke Muzahimove.  I one će mi biti žene na Kijametskom danu.”
U Buharijinom Sahihu postoji osnova da je Allah, azze ve džel,  poslao  selam Hatidži i najavio  joj da će u  Džennetu  imati kuću  od  bisera u  kojoj neće biti zamaranja niti galame.  Međutim,  ova predaja sa dodacima je veoma čudna.  Senedi svih hadisa koji o ovome govore su sporni.

Ibn  Asakir zatim navodi od  Ebu  Zer‘a ed-Dimiškija da je čuo  od  Abdullaha ibn  Saliha,  on  od  Muavvije,  on  od  Safvvana ibn  Amra,  on  od  Halida ibn Ma'dana,  a on  od  Ka‘bu-l-Ahbara,  da ga je Muavvija upitao  o  stijeni u Jerusalimu, pa mu je odgovorio: “Stijena stoji na palmi a ispod palme je jedna od  džennetskih  rijeka.  Ispod  palme su  Merjema,  kćerka ‘Imranova i Asja, kćerka Muzahimova.  One će sve do  Smaka svijeta Džennetlijama nizati struke bisera.”

Sličnu  predaju  on  navodi i od  Ismaila,  on  od  Ajaša,  on  od  Sa‘lebe ibn Muslima, on od Mes‘uda, on od Abdurrahmana, on od Halida ibn Ma'dana, on od  Ubade ibn  es-Samita,  a on  od  Poslanika Međutim,  ova verzija se ne može prihvatiti, jer je ona apokrifna.

Ebu Zer‘a navodi od Abdullaha ibn Saliha, on od Muavvije ibn Mes‘uda ibn Abdurrahmana,  a on  od  Ibn  Abida,  da je Muawija upitao  Ka‘ba o  jerusalimskoj stijeni ... navodeći dalje sličnu predaju.
Hafiz Ibn Asakir kaže: “Najprije će biti da su to riječi Ka‘b el-Ahbara.” Ja još dodajem: “Ove riječi je Ka‘b el-Ahbar preuzeo iz israilijjata u 
kojima ima krivotvorenih i lažnih stvari, što su ih izmislili neki njihovi otpadnici ili neznalice. Ovo je jedan od takvih slučajeva. Allah, opet, najbolje zna.


Isaovo, alejhi selam, rođenje


Uzvišeni Allah  kaže: *I spomeni u  Knjizi Merjemu: kada  se od  ukućana svojih na istočnu stranu povukla *i jedan zastor da se od njih zakloni uzela. Mi smo k njoj meleka Džibrila poslali i on joj se prikazao u liku pravog muškarca. *"Utječem se Milostivom od  tebe,  ako  se Njega  bojiš!",  uzviknu  ona.  *"A ja sam upravo  izaslanik Gospodara  tvoga",  reče on,  "da  ti poklonim dječaka čista." *"Kako  ću  imati dječaka",  reče ona,  "kad  me nijedan  muškarac dodirnuo  nije,  a  ja  nisam nevaljala!" *  "To  je tako!",  reče on.  "Gospodar tvoj je rekao: 'To  je Meni lahko!' i zato  da  ga  učinimo  znamenjem ljudima  i znakom milosti Naše.  Tako  je unaprijed  određeno! *I  ona  zanese i bremenita se skloni daleko negdje. * I porođajni bolovi prisiliše je da dođe do stabla jedne palme.  
"Kamo  sreće da  sam ranije umrla  i da  sam potpuno  u  zaborav pala!”, uzviknu  ona.  *I melek je,  koji je bio  niže nje,  zovnu: "Ne žalosti se,  Gospodar tvoj je dao  da  niže tebe potok poteče.  *Zatresi palmino  stablo,  posuće po  tebi datule svježe, *pa jedi i pij i budi vesela! Ako vidiš čovjeka kakva, ti reci: "Ja sam se zavjetovala Milostivom da ću šutjeti i danas ni s kim neću govoriti. " *I dođe ona  s njim porodici svojoj,  noseći ga.  "O Merjemo!”,  rekoše oni, "učinila si nešto nečuveno! *Ej ti, koja u čednosti ličiš Harunu, otac ti nije bio nevaljao,  a  ni mati tvoja  nije bila  nevaljala!" *A ona  im na  njega  pokaza. "Kako  da  govorimo  djetetu  u  bešici?",  rekoše.  *"Ja  sam Allahov rob!",  ono reče, "meni će On Knjigu dati i vjerovjesnikom me učiniti, *i učinit će me, gdje god  budem,  blagoslovljenim,  i narediće mi da  dok sam živ namaz obavljam i zekat dajem *i da  majci svojoj dobar budem,  a  neće mi dopustiti da  budem drzak i nepristojan. *I neka je mir nadamnom na dan kada sam se rodio i na dan  kada  budem umro  i na  dan  kada  budem iz mrtvih  ustao." To  je Isa,  sin Merjemin,  - to  je prava  riječ istine o  njemu  - onaj u  koga  oni sumnjaju. ^Nezamislivo  je da  Allah  ima  dijete,  hvaljen  neka  je On! Kada  nešto  odluči; On  za  to  rekne samo: 'Budi!' - i ono  bude.  *  Allah  je,  uistinu,  i moj i vaš Gospodar,  zato  samo  Njega  obožavajte.  To  je pravi put.  *I sljedbenici Knjige su se o njemu u mišljenju podvojili, pa teško onima koji ne vjeruju, kada budu na Danu velikom prisutni! (Merjem, 16.-37.)

Ovdje,  kao  i u  poglavlju  Ali ‘Imran,  Uzvišeni navodi ovo  kazivanje nakon kazivanja o  Zekerijjau,  koje mu  služi kao  uvod  i priprema.  Ova dva kazivanja, jedno  iza drugog,  On  iznosi i na još jednom mjestu,  u  poglavlju  El-Enbija’, gdje kaže: * "I Zekerijjau se, kada zamoli Gospodara svoga: 'Gospodaru moj, ne ostavljaj me sama, a Ti si najbolji od nasljednika! ’ *Odazvasmo i izliječismo mu ženu, i Jahjaa mu poklonismo. Oni su se trudili da što više dobra učine i molili su nam se u nadi i strahu, i bili su prema Nama ponizni; *i onu koja je sačuvala  djevičanstvo  svoje,  u  njoj život udahnusmo,  i nju  i sina  njezina znamenjem svjetovima učinismo. (El-Enbija’, 89.-91.)

Ranije je rečeno da je Merjemu njena majka posvetila službi u hramu u Jerusalimu, i da je brigu o njoj preuzeo muž njene sestre ili tetke, u to doba poslanik,  Zekerijja On  joj je u  hramu  odredio  posebno  mjesto  za ibadet, gdje joj niko osim njega nije ulazio.

Kada je odrasla bila je toliko pobožna da joj u ibadetu, u to vrijeme, niko nije bio ravan. U stanjima zanosa i ibadeta, počeli su joj se javljati pojedini doživljaji,  na kojima joj je i Zekerijja zavidio.  Zatim su  joj se počeli obraćati meleki, donoseći joj radosnu vijest da ju je Allah, azze ve džel, odabrao i da će joj pokloniti čista dječaka,  koji će postati plemeniti i ugledni poslanik, potpomognut mu'džizama. Ona se začudila rođenju djeteta bez oca, jer nije bila udana,  a ni nepoštena žena.  Meleki su  joj govorili da je Allah svemoćan, i da, kada On nešto hoće, samo rekne: 'Budi!'- i ono bude. Tada se s tim pomirila i predala Allahovoj volji, znajući da će naići na veliko iskušenje,  i da će je svijet,  ne znajući o  čemu  se radi,  bez razmišljanja optuživati i ogovarati.

U periodu menstruacije iz hrama je izlazila samo u nuždi radi neophodnih poslova, donošenja vode, hrane i si. Tako se, izašavši jednog dana radi neke potrebe povukla, tj. osamila istočno od Jerusalima, gdje joj je Allah, azze ve džel, poslao povjerljivog Duha, Džibrila koji joj se prikazao u liku pravog muškarca. Ugledavši ga, ona je uzviknula: "Utječem se Milostivom od tebe, ako se Njega bojiš!" Ebu el-Alije kaže da je znala da je po držanju mogao biti bogobojazan i razuman čovjek. Ovo opovrgava mišljenje onih koji tvrde da se ovim misli na jednog Izraelćanima po imenu Tekijj, koji je bio poznat po nemoralu. To mišljenje je glupo i nema nikakva osnova.

“A ja sam upravo izaslanik Gospodara tvoga", reče on. Tj. melek ti se obraća i ja nisam čovjek, nego me je Allah poslao "da ti poklonim dječaka čista", tj. čestito dijete muško.

"Kako ću ja imati dječaka", reče ona, tj. kako ću imati dječaka ili odakle meni sin, "kada me nijedan muškarac dodirnuo nije, a ja nisam nevaljala!" Tj. kada nemam muža i ne činim sramna djela. "To je tako!”, reče on. "Gospodar tvoj je rekao: 'To je Meni lahko!" Tj. melek joj je na njeno čuđenje da će tako roditi sina, odgovorio: "To je tako! Gospodar tvoj je rekao", tj. On je obećao da ćeš roditi dijete, iako nemaš muža i ne činiš sramna djela! To je Meni lahko! Tj. To mu je lahko, On to može, jer On može sve što hoće.

I zato da ga učinim znamenjem ljudima, tj. njegovo stvaranje na ovaj način biće dokaz da možemo stvarati kako god hoćemo. Uzvišeni je Allah Adema stvorio i bez muška i bez ženska. Hawu je stvorio od muška a bez ženska. Isaa je stvorio od ženska a bez muška, dok je ostale ljude stvorio od ženska i od muška. I znakom milosti Naše, tj. to će biti Naša milost prema ljudima, jer će ih pozivati da vjeruju u Allaha, i kao dijete, i kao odrastao čovjek. Pozivaće ih da ibadet čine samo Allahu, koji nema nikakva sudruga, ni družicu, djecu, ni suparnike.

Riječi "Tako je unaprijed određeno” možda je Džibril rekao, pa bi značile: To  je stvar koju  je Allah  odredio,  odlučio  i naredio.  Tog  mišljenja je Muhammed ibn Ishak i Ibn Džerir. Allah, opet, najbolje zna.

Ove bi riječi mogle značiti i: I desi se ono što je određeno, pa bi se u tom slučaju odnosile ne Džibrilovo udahnuće u nju, kao što to Uzvišeni kaže: Merjemu, kćer 'Imranovu, koja je nevinost svoju sačuvala, a Mi smo udahli u nju Duha Našeg. (Et-Tahrim, 12.)

Više učenjaka iz prvih generacija kaže da je Džibril puhnuo kroz rupu na njenoj haljini, pa se taj dah spustio do njenog stidnog mjesta, te je ona odmah zanijela, kao što druge žene zatrudne od kontakta sa mužem. Oni koji kažu da joj je puhnuo na usta ili da joj se tada oglasio Duh, koji joj je na usta ušao, nisu u pravu, jer se to kosi sa onim što se razumije iz kur’anskih navoda o ovom slučaju. Iz konteksta kazivanja se razumije da joj je poslan jedan od meleka, tj. Džibril S3, te da je on udahnuo u njenu haljinu, pa se odatle dah spustio do njenog stidnog mjesta i tu zastao. U tom smislu Uzvišeni kaže: a Mi smo udahli u nju od Duha Našeg. To je dokaz da je dah ušao u njeno stidno  mjesto,  a ne na usta.  Ovo  mišljenje Es-Sudejj prenosi i od  nekih ashaba.

Zato Uzvišeni kaže: I ona zanese, tj. zanese svoje dijete i bremenita se skloni na daleko mjesto. To je uradila zato što tu nije mogla ostati kada je zatrudnila. Znala je da će joj mnogi ljudi prigovarati. Tako više učenjaka iz prvih generacija, među kojima i Wehb ibn Munebbih, navodi: “Kada su se na njoj pojavili znaci trudnoće, prvi koji je to primjetio bio je njen daidžić po imenu Jusuf ibn Jakub, jedan od izraelćanskih pobožnjaka, koji se nije mogao čudu  načuditi,  jer je dobro  znao  za njenu  pobožnost,  odanost i ibadet. Primjetivši da je trudna, on joj je to jednog dana u razgovoru prebacio riječima: “O Merjemo, može li nići usjev bez sjemena?” “Može, jer ko je prvo sjeme stvorio?”, odgovorila je. Zatim je upitao: “Može li se roditi dijete bez muška?” “Može”, odgovorila je. “Allah je Adema stvorio bez i oca i majke.” Tada ju je upitao: “Reci mi šta se s tobom desilo.” * Allah me je obradovao "Rječju od Sebe, ime će mu biti Mesih, Isa, sin Merjemin, biće viđen i na ovom i na onom svijetu i jedan od Allahu bliskih. *On će govoriti ljudima još u kolijevci, a i kao odrastao i bit će čestit!" (Ali ‘Imran, 45.-46.)

Također se prenosi da ju je to upitao i Zekerijja a.s., pa mu je na isti način odgovorila. Allah, opet, najbolje zna.

Es-Sudejj, pozivajući se na ashabe, navodi da je Merjema jednom prilikom ušla kod svoje sestre, pa ju je sestra upitala: “Primjećuješ li da sam trudna?”, pa joj je Merjema rekla: “A primjećuješ li ti da sam i ja trudna?” Na to ju je Jahjaova majka zagrlila i rekla: “Ja osjećam da ovo u mojoj utrobi čini sedždu tome u tvojoj utrobi.” Na to se odnose riječi Uzvišenog: koji će u Allahovu riječ vjerovati. (Ali ‘ImrSn,  39.) Ovdje se pod  izrazom sedžda misli na pokornost i poštivanje, što je u ranijim vjerozakonima bilo dozvoljeno činiti prilikom nazivanja selama, i kao što je Allah melekima naredio da Ademu učine sedždu.

Ibn Ebi Hatim navodi od Ebu el-Kasima, da je Malik rekao: “Do mene je doprlo da su Isa, sin Merjemin i Jahja, sin Zekerijjaov tetići i da su ih majke u isto vrijeme nosile.

Tako sam čuo da je Jahjaova mati rekla Merjemi: “Primjećujem da ovo što je u mojoj utrobi čini sedždu onom što je u tvojoj.”

Zatim Malik kaže: “Mislim da je to zbog toga što je Isa bio odabraniji, jer mu je Allah, azze ve džel, dao da oživljava mrtve i liječi slijepe i gubave.”

Od Mudžahida se prenosi da je rekao: “Merjema je rekla: “Kada bih se osamila, on je pričao i razgovarao sa mnom, a kada bih bila među svijetom, slavio bi Allaha u mom stomaku.”

Zatim, razumljivo je da ga je ona nosila devet mjeseci, koliko inače nose žene i nakon toga rađaju. Da je bilo drugačije, to bi sigurno bilo spomenuto.

Od Ibn Abbasa i Ikrime se prenosi da ga je nosila samo osam mjeseci. U drugoj predaji od Ibn Abbasa se kaže da ga je rodila odmah nakon što ga je zanijela. Neki opet kažu da ga je nosila samo devet sahata, razumijevajući to iz riječi Uzvišenog: I ona zanese, i bremenita se skloni daleko negdje. I porođajni bolovi prisiliše je da dođe do stabla jedne palme.

Međutim,  ispravno  je da svaku  stvar treba procjenjivati shodno  njenoj naravi. Npr. riječi Uzvišenog: Pa zemlja postane zelena. (El-Hadždž, 63.) Ili, riječi Uzvišenog: Pa onda kap sjemena ugruškom učinili, zatim od ugruška grudu mesa stvorili, pa od grude mesa kosti napravili, a onda kosti mesom zaodjenuli i poslije ga kao drugo stvorenje oživljujemo, pa neka je uzvišen Allah,  najljepši Stvoritelj! (El-Mu’minun,  14.) U hadisu  koji prenosi i Buharija i Muslim je potvrđeno  da između  svaka ta dva stanja protekne četrdeset dana.

Muhammed ibn Ishak kaže: “Među Izraelćanima se pronijela i proširila vijest da je ona noseća, tako da ni jedna porodica nije pretrpjela ono što je pretrpjela Zekerijjaova porodica.”

On,  zatim,  kaže: “Neki bezbožnici su  je potvorili da je zgriješila sa Jusufom, koji je u hramu ibadet činio u isto vrijeme kad i ona. Zato je ona otišla i sakrila se od njih na jedno daleko mjesto. I porođajni bolovi je prisiliše da dođe do stabla jedne palme. Tj. porođajni bolovi je prisiliše da se skloni pod stablo jedne palme. Prema hadisu koji Nesaija navodi sa senedom koji nije loš, od Enesa a on od Poslanika, kao i Bejhekija sa senedom za kojeg kaže da je sahih,  od  Šeddada ibn  Ewsa,  a on  također od  Poslanika,  to  je bilo  u Betlehemu.  Jedan  od  bizantijskih  kraljeva je poslije tu  izgradio  ogromnu građevinu, kako ćemo poslije vidjeti.

"Kamo sreće da sam ranije umrla i da sam potpuno u zaborav pala!", uzviknu  ona. Ovo  je dokaz da se pri velikim iskušenjima može poželjeti smrt.  Naime,  ona je znala da joj svijet neće vjerovati,  nego  da će je potvoriti i utjerivati u laž kada im dođe sa djetetom u naručju, bez obzira na to  što  je bila primjer pobožnih  žena,  koja se osamila i povukla u samoću hrama, bez obzira što je bila iz pobožne i poslaničke kuće. Zbog toga su  je brige navele pa je poželjela da je prije toga umrla,  ili da je "potpuno u zaborav pala ", tj. da nije nikako ni stvorena. I melek je, koji je bio niže nje, zovnu:

O tome ko ju je zovnuo, postoje dva mišljenja. Prvo je da je to bio Džibril. Takvo  mišljenje El-Awfi prenosi od  Ibn  Abbasa,  koji je rekao: “Isa nije progovorio dok nije došao među ljude.” Tog stava su i Se'id ibn Džubejr, Amr ibn Mejmun, Ed-Dahhak, Es-Sudejj i Katade. Mudžahid, EI-Hasa, Ibn Zejd i Se‘id ibn Džubejr, na osnovu jedne predaje, kažu da je to bio njen sin Isa. To mišljenje je izabrao i Ibn Džerir.

"Ne žalosti se, Gospodar tvoj je dao da niže tebe potok poteče. ” Prema većini učenjaka, ovdje se pod izrazom serijj misli na potok. U tom smislu postoji i hadis kojeg navodi Taberanija, ali on nije vjerodostojan. Mora da se Ibn Džerir rukovodio tim hadisom.

El-Hasan, Er-Rebi‘, Ibn Enes, Eslema i još neki smatraju da se pod tim izrazom misli na njenog  sina.  Međutim,  prvo  mišljenje je ispravno,  jer Uzvišeni riječima: "Zatresi palmino stablo, posuće se po tebi datule svježe!" spominje i hranu i piće. Zato kaže: "Pa jedi ipij i budi vesela!"

Jedni kažu  da je stablo  palme bilo  suho,  a drugi da je bilo  zeleno  i okićeno  plodovima.  Allah  najbolje zna.  Moguće je ipak  da se radilo  o zelenoj palmi, ali da na sebi nije imala plodova, i da je Isa, alejhi selam, rođen u zimskom periodu,  kada plodovi ne rađaju.  To  bi se moglo  razumjeti iz riječi Uzvišenog, koje ukazuju na to da je to poseban dar: "Posuće po tebi datule svježe!"

Amr ibn Mejmun kaže: “Za porodilje nema ništa bolje od svježih i suhih hurmi”, a zatim je citirao ovaj ajet. Ibn Ebi Hatim navodi: “Alijj ibn el-Husejn nam je pričao, da je čuo od Šejbana, on od Mesrura ibn Se'ida et-Temimija, on 
od Abdurrahmana ibn Amra el-Ensarija, on od Urweta ibn Ruwejma, a on od Alije ibn Ebi Taliba, da je Allahov Poslanik, salallahu alejhi ve sellem, rekao: “Cijenite svoje palme. One su stvorene od ilovače od koje je stvoren i Adem, i jedino je drvo koje se oplođava.”

Allahov Poslanik je, također, rekao: “Dajte vašim porodiljama da jedu svježe hurme,  a ako  nemate svježe,  onda suhe.  Kod  Allaha nema plemenitijeg  drveta od  onoga pod  koje se sklonila Merjema,  kćerka Tmranova.”

Ovaj hadis navodi i Ebu Ja‘la u svom Musnedu od Šejbana ibn Feruha, a on od Mesruka ibn Se'ida - a prema drugoj verziji od Mesrura ibn Sa‘da, čije je puno ime Mesrur ibn Se‘id et-Temimi. Ovaj hadis prenosi Ibn Adijj od el- Ewzaije itd., i kaže: “Od njega se hadis ne može prihvatiti. Ja sam za njega čuo jedino u senedu ovog hadisa.”
Ibn  Hibban  kaže:  “Od  Ewzaije  se  mnogo  šta  prenosi  što  se  ne  može prihvatiti niti poslužiti kao bilo kakav dokaz.”
"A ako vidiš čovjeka kakva, ti reci: Ja sam se zavjetovala Milostivom da ću šutjeti i danas ni s kim neću govoriti." Ovo su zadnje riječi onog ko ju je zovnuo ispod nje. Dakle, on joj je rekao: "Pa jedi i pij i budi vesela! A ako vidiš čovjeka kakva", tj. nekog od ljudi, "recz”, tj. pokaži mu išaretom: "Ja sam se zavjetovala Milostivom da ću šutjeti", tj. da neću govoriti. Katade, Es- Sudejj i Ibn Eslem kažu da je u njihovom šerijatu post obuhvaćao sustezanje i od hrane i od govora. Na to upućuju i riječi: "i danas ni s kim neću govoriti. " Po našem Šerijatu, mekruh je postaču šutjeti cijeli dan.

*I ona ode s njim porodici svojoj, noseći ga. "O Merjemo!", rekoše oni, "učinila si nešto nečuveno! *Ej ti koja u čednosti ličiš na Haruna, otac ti nije bio nevaljao, a ni mati tvoja nije bila nevaljala. ” (Merjem, 27.-28.) Više učenjaka iz ranijih generacija, prenoseći mišljenje ehli-kitabija, kažu: “Kada ih je ona napustila i osamila se, krenuli su da je traže, pa kad su došli do mjesta gdje je bila, oko nje su ugledali svjetlost. Prišavši joj i vidjevši je kako drži dijete,  rekli su  joj: “O Merjemo,  učinila  si nešto  nečuveno!", tj.  ružno  i nemoralno. Međutim, to što oni navode je sporno, jer se pojedini dijelovi ove verzije međusobno isključuju.

Iz teksta Časnog Kur’ana se razumije da je ona lično došla i donijela ga. Ibn Abbas kaže da se to desilo nakon što joj je prošao nifas od četrdeset dana.

Sve u svemu, kada su je ugledali kako nosi dijete, rekli su: "O Merjemo, učinila si nešto nečuveno!" Izraz nečuveno znači veliki grijeh u vidu riječi ili djela.

Zatim su joj rekli: "Ej ti, koja u čednosti ličiš na Haruna! " Se‘id ibn Džubejr kaže da su je ovim poredili sa jednim pobožnjakom iz toga vremena, koji se zvao Harun, koga je u pobožnosti bila nadmašila. Drugi kažu da su je time poredili po pobožnosti sa Musaovim bratom Harunom. Muhammed ibn Ka‘b el-Kurezi griješi kad tvrdi da je ona rođena sestra Musaa i Haruna, jer je između nje i njih velika vremenska razlika, što zna svako ko se imalo razumije u ovu oblast. Zato njegovo mišljenje treba bez imalo sumnje odbaciti kao netačno. Moguće je da ga je na to navelo to što u Tewratu stoji da je Musaova i Harunova sestra udarala u def na dan kada je Allah, azze ve džel, spasio Musaa i njegov narod a potopio faraona i njegove ljude, i da je povjerovao da se radi o istoj osobi.

To,  međutim,  ni u  kom slučaju  nije tačno,  jer se kosi sa Kur’anom i vjerodostojnim hadisima, o čemu smo, hvala Allahu, opširno govorili u našem Tefsiru.

U sahih hadisu postoji dokaz da je Merjema imala brata koji se zvao Harun. Međutim, u kazivanju o njenom rođenju i posvećivanju službi u hramu ne nailazimo ni na što što bi ukazivalo na to da ona nije imala ni jednog brata. Allah, opet, najbolje zna.

Imam Ahmed navodi: “Abdullah ibn Idris nam je pričao, da je čuo od svoga oca, on od Semaka, a on od Alkame ibn Wa‘ila, da je Mugire ibn Šu‘be rekao: “Allahov Poslanik, salallahu alejhi ve sellem, me je poslao u Nedžran, pa su mi tamo rekli: “Zar ne vidiš šta vi učite: “O sestro Harunova ", zar Musa nije toliko i toliko živio prije Isaa?” Kad sam se vratio, ispričao sam to Allahovom Poslaniku pa mi je rekao: “Zašto ih nisi pitao zašto i oni svojoj djeci nadijevaju imena poslanika i dobrih ljudi koji su živjeli prije njih?”

Ovaj hadis od Abdullaha ibn Idrisa navode i Muslim, Nesaija i Tirmizija. Tirmizija još dodaje: “Ovaj hadis je hasen-sahih-garib, iako se samo od njega prenosi.” U drugoj verziji stoji: “Zašto ih nisi pitao zašto i oni svojoj djeci nadijevaju imena svojih dobrih ljudi i poslanika?”

Katade i još neki navode da su ime Harun toliko nadijevali, da je na jednoj velikoj dženazi bilo četrdeset hiljada Haruna. Allah, opet, najbolje zna.

Sve u svemu, oni su rekli: "O sestro Harunova. ” Navedeni hadis ukazuje na to da je ona imala rođenog brata koji se zvao Harun i bio poznat po pobožnosti i čestitosti. Zato su i rekli: "Otac ti nije bio nevaljao, a ni mati tvoja nije bila nevaljala", tj. nisi iz porodice u kojoj je bilo nevaljalih, i tako nešto nisu radili ni tvoj brat, ni majka, ni otac, da bi te optuživali za razvrat i teški grijeh.

Ibn Džerir u svojoj Historiji navodi da su i Zekerijjaa optužili da je to on sa njom napravio i da su ga htjeli ubiti. Međutim, on je od njih pobjegao i sklonio se u jedno drvo koje se pred njim rascijepilo, ali im je Iblis pokazao gdje se sakrio, pa su ugledavši kraj odjeće koji je virio, prerezali i drvo i njega, o čemu smo ranije govorili. Neki dvoličnjaci su je optuživali da je grijeh počinila sa svojim daidžićem, Jusufom ibn Jakubom en-Nedždžarom.

U momentu kada je situacija postala teška i mučna i kada nije mogla govoriti, preostalo joj je jedino da se osloni na Svemoćnog i ona im na njega pokaza, tj. pitajte dijete pa će vam odgovoriti šta je istina! Tada su oholi i nesretni među njima rekli: "Kako da govorimo djetetu u bešici?" Tj. zašto nas upućuješ da nam govori dijete koje ne zna govoriti ni razlikovati kajmak 
od mlijeka? Ono je još dojenče u kolijevci! Time što nas upućuješ da nam dijete u  kolijevci odgovara ti nam se samo  ismijavaš,  rugaš,  ponižavaš i omalovažavaš!

Ali, ono je tada reklo: *"Ja sam Allahov rob, meni će On Knjigu dati i vjerovjesnikom me učiniti, * učinit će me, gdje god budem, blagoslovljenim, i naredit će mi da dok sam živ namaz obavljam i zekat dajem * da majci svojoj dobar budem, a neće mi dopustiti da budem drzak i nepristojan. *I neka je mir nadamnom na dan kada sam se rodio i na dan kada budem umro i na dan kada budem iz mrtvih ustao!"

Ovo su bile prve riječi koje je Isa, sin Merjemin, izgovorio. Dakle, prvo što je rekao bilo je: “Ja sam Allahov rob!", čime je priznao da mu je Uzvišeni Allah jedini Gospodar, i iz svojih usta u laž utjerao one koji će kasnije tvrditi da je on sin Božiji. Naprotiv, on je potvrdio da je Njegov rob i poslanik i sin Njegove robinje. Zatim je pobio optužbe maloumnika koji su potvorili njegovu majku za nemoral “meni će On Knjigu dati i vjerovjesnikom me učiniti”, tj. Allah nikome ko je onakav kao što su oni - Allah ih prokleo i ocrnio - ne daje poslanstvo. U tom smislu Uzvišeni na drugom mjestu kaže: I zbog nevjerovanja njihova  i zbog  iznošenja  teških  kleveta  protiv Merjeme. (En-Nisa’,  156.) Naime, jedna grupa tadašnjih jevreja je Merjemu optužila da je zatrudnila usljed bluda, i to u vrijeme menstruacije - Allah ih prokleo! Allah, azze ve džel, je gornjim riječima brani od klevete i potvrđuje da je ona iskrena vjernica, a njenog sina odabire za poslanika i vjerovjesnika, i to jednog od pet najodabranijih. Zato  je on  rekao: “i učinit će me,  gdje god  budem,  blagoslovljenim.  ” I zaista, kud god je išao, pozivao je da se vjeruje u Allaha koji nema nikakva sudruga, a odvraćao od pripisivanja Allahu bilo kakvih nedostataka, kao što je tvrdnja da je On sebi uzeo družicu i dijete - neka je daleko i uzvišen od toga! “naredit će mi da dok sam živ namaz obavljam i zekat dajem. ” Namaz je obaveza ljudi prema Svemoćnom i hvaljenom Allahu, a zekat je obaveza i dobročinstvo prema Njegovim stvorenjima, čime se duša čisti od loših osobina, a imetak prečišćava dajući dio onima koji ga nemaju za doček gostiju, pomoć ženama, za oslobađanje robova, pomaganje rodbine i za ostale vidove lijepih i hairli djela.

On je zatim rekao: “I da majci svojoj dobar budem, a neće mi dopustiti da budem drzak i nepristojan. ” Tj. učinio me da prema svojoj majci budem čestit. Naime, radi se o tome da je bio svjestan obaveze prema svojoj majci, jer mu je ona bila jedini roditelj. Neka je slavljen Onaj Koji je sve stvorio, a svakom stvorenju uputu dao! “a neće mi dopustiti da budem drzak i nepristojan.", tj. neće dopustiti da budem grub i ohol. Zato se ni jedna moja riječ ni djelo neće kositi sa Allahovim naređenjem da Mu budem odan i pokoran.

“I neka je mir nadamnom na dan kada sam se rodio i na dan kada budem umro i na dan. kada budem iz mrtvih ustao!” O ova tri momenta opširnije smo govorili u kazivanju o Jahjau, sinu Zekerijjaovom

Nakon što je Uzvišeni jasno iznio kazivanje o Isau jfcSl i rasvijetlio sve pojedinosti o njemu, On kaže: *o je Isa, sin Merjemin, - to je prava riječ istine o njemu - onaj u koga oni sumnjaju. ^Nezamislivo je da Allah ima dijete, hvaljen neka je On. Kad nešto odluči, On za to rekne samo: “Budi!” - i ono bude. U tom smislu Uzvišeni, nakon kazivanja o njemu, u poglavlju Ali ‘Imran kaže: *Ovo što ti kazujemo jesu ajeti i Kur'an mudri. *Isaov slučaj u Allaha je isti kao i slučaj Ademov; od zemlje ga je stvorio a zatim rekao: “Budi!" - i on bi. *Istina je od Gospodara tvoga, zato ne sumnjaj. *A onima koji se s tobom o njemu budu raspravljali, pošto si već pravu istinu saznao, ti reci: “Dođite, pozvat ćemo sinove naše i sinove vaše, i žene naše i žene vaše, a doći ćemo i mi, pa ćemo se usrdno pomoliti i Allahovo prokletstvo na one koji neistinu govore prizvati! *To Je, zaista, istinito kazivanje i nema boga osim Allaha! Allah je, doista, Silan i Mudar. *A ako oni glave okrenu - pa, Allah sigurno dobro zna smutljivce!" (Ali ‘Imran, 58.-63.)

Kada je delegacija od šezdeset konjanika iz Nedžrana došla, u njoj je bilo četrnaest poglavica, među njima trojica najodabranijih: El-Akib, Es-Sejjid i Ebu Harise ibn Alkame. Oni su počeli raspravljati o Mesihu, pa je Allah povodom toga objavio početak poglavlja Ali ‘Imran, u kome je iznio kazivanje o Isau, kako je njega i njegovu majku prije njega stvorio i naredio Svome Poslaniku da ih prokune, ukoliko se ne odazovu i ne povjeruju. Kada su osjetili da kletva samo što ih nije stigla, ustuknuli su i priklonili se miru i sporazumu. Jedan od njih, El-Akib Abd el-Mesih je rekao: “O skupino kršćana! Vidite da je Muhammed zaista poslanik i vjerovjesnik. On vam je rekao pravu istinu o vašem Isau.  Vi dobro  znate da nijedan  narod  nikada nije prokleo  svoga poslanika, a da kletva nije stigla njih, pa ni staro ni mlado nije ostalo u životu. Ako to učinite, nestaće vas! Ako ostajete istrajni u svojoj vjeri i pri svojim stavovima o Isau, onda sklopite sporazum sa ovim čovjekom i vratite se svojoj kući.” Tako su i uradili, pa su od Allahovog Poslanika, salallahu alejhi ve sellem, zatražili da im odredi džizju i da sa njima pošalje jednog svog povjerljivog čovjeka. Allahov Poslanik je sa njima poslao Ebu Ubejdu ibn el-Džerraha, o čemu smo detaljnije govorili prilikom tumačenja poglavlja Ali ‘Imran,  gdje smo  opširno  opisali ovaj događaj iz Poslanikova života.

Sve u svemu, Uzvišeni Allah je opisujući Isaov slučaj Svome Poslaniku rekao: To je Isa, sin Merjemin, - to je prava riječ istine o njemu - onaj u koga oni sumnjaju. Tj. oni sumnjaju da je on ljudsko biće, rođeno od žene keja je bila Allahov rob. Zato Uzvišeni kaže: Nezamislivo je da Allah ima dijete, hvaljen neka je On.

Kad nešto odluči, On za to rekne samo: “Budi!" - i ono bude. Tj. Njemu ništa nije teško i ništa Ga ne zamara. On je Svemoguć i radi ono što On hoće. I zaista, On može, kad nešto hoće samo za to da rekne: “Budi!" - i ono bude (Ja-sin,  82.) Na drugom mjestu  On  kaže: Allah  je,  uistinu,  i moj i vaš Gospodar. Zato samo Njega obožavajte! To je pravi put! (Merjem, 36.) Ovo su zadnje Isaove riječi koje im je uputio iz kolijevke. Tim riječima im je dao do znanja da je Allah, subhanehu ve te'ala, i njegov i njihov Gospodar, njegov i njihov Bog i da je to pravi put.

Uzvišeni Allah, zatim, kaže: I sljedbenici Knjige su se o njemu u mišljenju podvojili, pa teško onima koji ne vjeruju, kad budu na Danu velikom prisutni! (Merjem, 37.) Tj. tadašnja generacija i one poslije nje su se razišle u pogledu Isaa.

Tako jevreji ustrajavajući u nevjerstvu i inatu kažu da je on vanbračno dijete. Nasuprot njima neki kršćani, nevjernici, kažu da je Isa bog, a drugi Sin Božiji!?

Vjernici kažu da je on Allahov rob i poslanik, sin Njegove robinje, Riječ koju  je udahnuo  u  Merjemu.  Oni su  ti koji će uspjeti i biti nagrađeni i potpomognuti. Svi koji drugačije, po bilo kom pitanju vezanom za Isaa, tvrde, su nevjernici i zalutale neznalice, kojima Uzvišeni, Moćni, Mudri i Sveznajući prijeti: Pa teško onima koji ne vjeruju kada budu na Danu velikom prisutni!

Buharija navodi: “Sadeka ibn  el-Fadl nam je pričao,  da je čuo  od  El- Welida, on od El-Evza‘ija, on od Umejra ibn el-Hamija, on od Džunade ibn Ebi Umejje,  a on  od  Ubade ibn  es-Samita,  da je Poslanik  rekao: “Ko posvjedoči da nema boga osim jednog Allaha koji nema sudruga, i da je Muhammed Njegov rob i poslanik, i da je Isa, alejhi selam, Allahov rob i poslanik i Njegova riječ koju je udahnuo Merjemi i Duh od Njega, i da je Džennet istina i da je Džehennem istina, Allah će ga, prema njegovim djelima, uvesti u Džennet.”

El-Welid  dodaje: “Abdurrahman  ibn  Jezid  ibn  Džabir mi je pričao  od Umejra, a on od Džunade da je još dodao: “na koja god htjedne od osam Džennetskih vrata.”

Ovaj hadis navodi i Muslim od Dawuda ibn Rešida, on od El-Welida, a on od Džabira, itd., a u drugoj verziji od El-Ewza‘ije itd.


Uzvišeni Allah nema djeteta



Pri kraju poglavlja Merjem, Uzvišeni Allah kaže: *Oni govore: "Milostivi je uzeo dijete!" *Vi, doista, nešto odvratno govorite! (Merjem, 88.-89.), tj. krupne laži i neistinu. * "Gotovo da se nebesa raspadnu, a Zemlja provali i planine zdrobe *što Milostivom pripisuju dijete! ^Nezamislivo je da Milostivi ima dijete, - *ta svi će oni, i oni na nebesima i oni na Zemlji, kao robovi u Milostivog tražiti utočište! *On ih je sve zapamtio i tačno izbrojao, *i svi će Mu na Kijametskom danu doći pojedinačno. (Merjem, 90.-95.)

Ovim Uzvišeni objašnjava da Mu nikakvo dijete nije potrebno, jer je On stvorio svaku stvar i On njome upravlja. Sve je o Njemu ovisno i sve Mu je potčinjeno. Svi stanovnici nebesa i Zemlje su Njegovi robovi, a On je njihov Gospodar - nema boga ni gospodara osim Njega. U tom smislu Uzvišeni kaže: Nevjernici smatraju džinne ravne Allahu, a On je njih stvorio i izmislili su, ne misleći šta govore, da On ima sinove i kćeri. Hvaljen neka je On i vrlo visoko iznad onoga kako Ga oni opisuju! *On je stvoritelj nebesa i Zemlje. Otkud Njemu dijete, kad nema žene; On sve stvara i samo On sve zna. *To vam je Allah, Gospodar vaš, nema drugog boga osim Njega, Stvoritelja svega; zato Njega obožavajte; On nad svim bdi! * Pogledi do Njega ne mogu doprijeti, a On do pogleda dopire: On je Milostiv i upućen u sve! (El-En‘am, 100.-103.)

Ovdje Uzvišeni objašnjava da je On Stvoritelj svega, pa kako da ima dijete? Dijete se rađa samo od roditelja slične vrste, a Uzvišenom Allahu nema niko sličan, ni ravan. On nema ni žene, pa ne može imati ni djeteta.

Uzvišeni, također, kaže: *Reci: "On je Allah - Jedan! * Allah je utočište svakom! Nije rodio i rođen nije, *i niko Mu ravan nije!” (El-Ihlas, 1.-4.) Ovim Uzvišeni potvrđuje da je On Jedan i Jedini, Koji Sebi nema sličnog, ni u Njegovom biću,  ni u  svojstvima,  ni u  djelima.  On  je Es-Samed. Tj. Gospodar sa savršenim znanjem, mudrošću, milosti i svojstvima. Nije rodio, tj. On nema djeteta. I rođen nije, tj. On nije rođen ni od koga prije Njega. I niko Mu ravan nije! Tj. Njemu nema nikoga sličnog, ni ravnog. Tako On odbacuje svaku mogućnost postojanja nekog ko bi Mu bio ravan, ili iznad Njega, pobijajući tvrdnju da ima dijete, jer dijete može postojati samo ako postoje i njegovi roditelji, koji su iste ili slične vrste. Allah je Uzvišen i daleko iznad toga!

Uzvišeni i Svemogući Allah,  zatim,  kaže: *O  sljedbenici Knjige,  ne zastranjujte u svojem vjerovanju i o Allahu govorite samo istinu! Mesih, Isa, sin Merjemin, samo je Allahov poslanik, i Riječ Njegova koju je Merjemi dostavio, i Duh od Njega; zato vjerujte u Allaha i Njegove poslanike i ne govorite: “Trojica su!” Prestanite, bolje vam je! Allah je samo jedan Bog - hvaljen neka je On! Zar On da ima dijete?! Njegovo je ono što je na nebesima i ono što je na Zemlji, i Allah je dovoljan kao zaštitnik. *Mesihu neće biti zazorno da prizna da je Allahov rob, pa ni melekima, Njemu najbližim. A one kojima bude zazorno da Njega obožavaju i koji se budu oholili; Allah će ih sve pred Sebe sakupiti; *vjernike koji su dobra djela činili On će prema zasluzi nagraditi i još će im iz obilja Svoga više dati; a one koji su zazirali i oholili se - na nesnosne muke će staviti i oni neće naći sebi, mimo Allaha, ni zaštitnika ni pomagača. (En-Nisa’, 171.-173.)

Ovim riječima Uzvišeni Allah  odvraća ehli-kitabije i njima slične od zastranjivanja i skretanja u vjeri, tj. od prelaženja određenih granica. Tako su kršćani - Allah ih prokleo - pretjerali i zastranili u vjerovanju u Mesiha i prešli granicu dozvoljenog.

Oni su bili dužni da vjeruju da je Isa Allahov rob i poslanik, sin Njegove čedne robinje, koja je bila djevica i kojoj je Allah poslao meleka Džibrila, i on je, po Allahovom naređenju, udahnuo u nju duh od kog je zanijela sina Isaa

Ono  što  je do  nje od  Džibrila dospjelo  je Duh,  koji se iz počasti i poštovanja naziva Allahovim duhom, kao što se npr. kaže: Allahova kuća, Allahova deva i Allahov rob. Tako je i on iz počasti nazvan Allahovim duhom, a i njega je, kao i sve ostalo, Allah stvorio. Isa a.s. se, također, naziva tim Duhom, jer je on rođen bez oca. On je također Riječ, jer je pomoću nje i stvoren, kao što kaže Uzvišeni: Isaov slučaj je u Allaha isti kao i slučaj Ademov; od zemlje ga je stvorio, a zatim rekao: "Budi!” i on bi. (Ali ‘Imran, 59.)

Uzvišeni, također, veli: Oni govore: “Allah je uzeo Sebi dijete!" Hvaljen neka je On! Naprotiv, Njegovo je sve što je na nebesima i na Zemlji, Njemu se sve pokorava; On je stvoritelj nebesa i Zemlje, i kad nešto odluči, za to samo rekne: “Budi!" - i ono bude. (El-Bekare, 116.-117.)
Uzvišeni, također, kaže: Jevreji govore: “Uzejr je Allahov sin ”, a kršćani kažu: "Mesih  je Allahov sin”.  To  su  riječi njihove,  iz usta  njihovih. Oponašaju  riječi nevjernika  prijašnjih  - ubio  ih  Allah! Kuda  se odmeću? (Et-Tewbe, 30.)

Ovim riječima Uzvišeni kaže da i jevreji i kršćani - neka je Allahovo prokletstvo na njih - na Allaha izmišljaju laži, tvrdeći da On ima dijete - neka je On uzvišen i visoko iznad onog što oni govore! Zatim kaže da za svoje tvrdnje oni nemaju nikakva dokaza, osim svojih laži kojima oponašaju one što su bili ranije, tj. onih koji su još prije njih lagali i čija su srca zastranila.

Naime, filozofi su, neka je Allahovo prokletstvo na njih, ustvrdili da je Prvi Razum proizašao iz nužno-postojećeg, koga oni nazivaju Uzrokom svih uzroka i Prvim početkom, i da je iz Prvog Razuma proizašao Drugi razum, duša i nebeska sfera. Zatim kažu da su iz njih proizlazili sljedeći, i da je tako nastalo deset razuma i devet duša i nebeskih sfera. Međutim, njihove tvrdnje nisu tačne i bez ikakvog su osnova. Ovo nije mjesto da se o njima opširno govori i dokazuje njihovo neznanje i maloumnost.

Tako su neke sekte arapskih idolopoklonika, zbog svog neznanja, tvrdile da su meleki Allahove kćeri i da su se iz braka između Njega i džinkinje izrodili meleki - neka je On uzvišen iznad onog što govore i daleko od širka koji čine! Tako Uzvišeni veli: Oni meleke koji su robovi Milostivog, ženama nazivaju. Zar su oni prisustvovali stvaranju njihovu? Njihova tvrđenja će biti zapisana i oni će odgovarati! (Ez-Zuhruf, 19.) Uzvišeni, također, kaže: *A upitaj ih: "Zar su za Gospodara tvoga - kćeri, a za njih - sinovi; *zar smo u njihovu prisustvu meleke kao žene stvorili? " Eto, oni, zbog toga što lažu, govore: "Allah Je rodio", oni su, zaista, lažljivci. * Zar je On kćeri sinovima pretpostavio? *Šta vam je, kako rasuđujete? Zašto ne razmislite? * Ili gdje vam je dokaz očiti? Donesite Knjigu svoju, ako istinu govorite! Mnogobošci između Njega i džinna srodstvo uspostavljaju, a džinni odavno znaju da će oni koji tako govore u Vatru biti bačeni; 'hvaljen neka je Allah i daleko od onoga kako Ga oni predstavljaju. Allahovi iskreni robovi nisu za to krivi. ” (Es-Saffat, 149.-160.).

Uzvišeni, zatim, kaže: Oni govore: "Milostivi ima dijete. " Hvaljen neka je On. A meleki su samo robovi poštovani. Oni ne govore dok On ne odobri i postupaju onako kako On naredi. On zna šta su radili i šta će raditi, i oni će se samo za onoga kojim On bude zadovoljan zauzimati; a oni su i sami, iz strahopoštovanja prema Njemu, brižni. *A onoga od njih koji bi rekao: "Ja sam, doista, pored Njega, bog!" - kaznili bismo Džehennemom, jer Mi tako kažnjavamo silnike. " (El-Enbija’, 26.-29.)

Na početku  poglavlja El-Kehf,  objavljenog  u  Mekki,  Uzvišeni kaže: Hvaljen neka je Allah, Koji Svome robu objavljuje Knjigu, i to ne iskrivljenu, nego ispravnu, da teškom kaznom, koju će On dati, opomene, a da vjernike koji čine dobra djela divnom nagradom obraduje, u kojoj će vječno boraviti, i da opomene one koji govore: "Allah je Sebi uzeo sina!" O tome oni ništa ne znaju, a ni preci njihovi. Kako krupna riječ izlazi iz usta njihovih! Oni ne govore drugo do neistinu! (El-Kehf, 1.-5.)

Uzvišeni, također, veli: *Ora govore: "Allah je Sebi uzeo dijete!" Hvaljen neka je On! On ni o kom ovisan nije. Sve što je na nebesima i na Zemlji Njegovo je! Vi za to nikakve dokaze nemate. Zašto o Allahu govorite ono što ne znate! *Reci: “Oni koji o Allahu laži iznose neće postići ono što žele. * Uživat će kratko na ovom svijetu, a zatim će se Nama vratiti, i Mi ćemo im dati da iskuse nesnosnu patnju zato što nisu vjerovali. " (Junus, 68.-70.)

Ovi časni ajeti, objavljeni u Mekki, su najbolji odgovor svim nevjerničkim frakcijama filozofa, arapskih idolopoklonika, jevreja i kršćana, koji bez ikakva dokaza tvrde da Allah ima dijete - slava Njemu i neka je Uzvišen i daleko iznad onoga što silnici i otpadnici govore!

Budući da su  kršćani,  neka je na njih  Allahovo  prokletstvo  sve do Kijametskog dana, najvatreniji pobornici ovako nastranih tvrdnji, Kur’an ih često spominje i pobija njihove tvrdnje, i ukazuje na kontradiktornost u njihovu učenju i njihovo totalno nepoznavanje istine. Njihovi nevjernički stavovi su različiti,  jer laži ima više vrsta.  Zato  je kršćanstvo  prepuno  frakcija, isključivosti i neslaganja.

Istina je sasvim drugačija; u njoj nema nikakva neslaganja ni isključivanja. Tako Uzvišeni Allah kaže: Da je on od nekog drugog a ne od Allaha, sigurno bi u njemu našli mnoge protivrječnosti. (En-Nisa’, 82.) Time On ukazuje da je istina podudarna i skladna, a neistina protivrječna i isključiva. Tako neke njihove sekte u zabludi i neznanju tvrde da je Mesih Uzvišeni Allah. Druga sekta tvrdi da je on sin Božiji, a treća da je on jedna od osoba trojstva - uzvišen neka je Allah iznad toga!

Uzvišeni Allah u suri El-Ma’ida kaže: Nevjernici su oni koji govore: “Bog je Mesih, sin Merjemin!" Reci: “Ko može spriječiti Allaha da, ako On hoće, uništi Mesiha, sina Merjemina i majku njegovu i sve one koji su na Zemlji? ” Allahova je vlast na nebesima i na Zemlji i na onome što je između njih! On stvara što hoće i Allah sve može. (El-Ma’ide, 17.) Gornjim riječima Uzvišeni ih je, dakle, opisao kao nevjernike i neznalice, i dao do znanja da je jedino On Svemoćni Stvoritelj i Gospodar svega što postoji. Pri kraju ovog poglavlja, On kaže: * Nevjernici su oni koji govore: “Bog je Mesih, sin Merjemin!" A Mesih je govorio: “O sinovi Israilovi, obožavajte Allaha, i mog i vašeg Gospodara! Ko drugog Allahu smatra ravnim, Allah će mu ulazak u Džennet zabraniti i boravište njegovo će Džehennem biti; a nevjernicima neće niko pomoći!". * Nevjernici su oni koji govore: “Allah je jedan od trojice!” A samo je jedan Bog! I ako se oni ne okane onoga što govore, nesnosna patnja će, zaista, stići onoga od njih koji nevjernik ostane. Zašto se oni ne pokaju Allahu i ne zamole oprost od Njega; ta Allah prašta i samilostan je. * Mesih, sin Merjemin, samo je poslanik - i prije njega su dolazili i odlazili poslanici; a majka njegova je uvijek istinu govorila i oboje su hranu jeli. Pogledaj kako im Mi iznosimo jasne dokaze i pogledaj, zatim, njih kako se odmeću. " (El-Ma’ide, 72.-75.)

Presuđujući da su oni i po Šerijatu i određenju nevjernici, Uzvišeni kaže da su se kao takvi opredijelili, iako im je kao poslanik poslan Isa, sin Merjemin. U gornjim ajetima Uzvišeni im daje do znanja da je Isa kao rob Božiji, stvoren i oblikovan u utrobi majke i da će ih pozivati da obožavaju samo Allaha, koji nema nikakva sudruga. On im, u slučaju da budu suprotno postupili, prijeti Džehennemom, poniženjem i propašću na onom vječnom svijetu. Tako im je govorio: "Ko drugog Allahu smatra ravnim, Allah će mu ulazak u Džennet zabraniti i boravište njegovo će Džehennem biti; a nevjernicima neće niko pomoći!”

Uzvišeni, zatim, kaže: Nevjernici su oni koji govore: "Allah je jedan od trojice!” A samo je jedan Allah! Ibn Džerir i još neki kažu da se pod tim misli na njihovo vjerovanje u tri hipostaze trojstva: Oca, Sina i Riječ, koja se od Oca stopila u Sinu. I u tome su se oni, neka je Allahovo prokletstvo na njh, podvojili na carsku sektu, jakobite i nestorijance.

Mi ćemo se nešto kasnije osvrnuti na to kako su se o ovome podvojili i na, o tome, tri održana koncila u doba cara Konstantina ibn Kustusa, oko tri stotine godina nakon Isaa i tri stotine godina prije Muhammedovog poslanstva.

Zato Uzvišeni kaže: A samo je jedan Bog! Tj. nema boga osim Jedinog Allaha, Koji nema nikakva sudruga, nikoga ko bi Mu bio ravan i sličan, i koji nema ni žene ni djeteta. Zatim ih straši i prijeti im riječima: I ako se oni ne okane onoga što govore, nesnosna patnja će, zaista, stići onoga od njih koji nevjernik ostane. Zatim ih blago i na lijep način poziva da se pokaju i zatraže oprosta za velike i teške grijehe, za koje je kazna jedino Džehennem. Zašto se oni ne pokaju Allahu i ne zamole oprost od Njega; ta Allah prašta i samilostan je-

On, zatim, objašnjava Mesihov slučaj i kaže da je on rob i poslanik, a da je njegova majka iskrena vjernica, te da nije nikakva razvratnica kao što to tvrde jevreji, Allah ih prokleo. U ovom ajetu je dokaz da ona nije bila poslanik, kako neki naši učenjaci tvrde. Iz riječi Uzvišenog: i oboje su hranu jeli - se vidi da su kao i ostali ljudi jeli, pili i obavljali fiziološke potrebe i da kao takvi nisu mogli biti nikakvi bogovi.  Neka je Allah, subhanehu ve te'ala,  visoko  iznad  njihovih  riječi i neznanja!

Es-Sudejj i još neki kažu da se pod riječima Uzvišenog: Nevjernici su oni koji govore: "Allah je jedan od trojice!” misli na njihovu tvrdnju da su Isa, alejhi selam, i njegova majka božanstva pored Allaha.

Njihovu tvrdnju u tom smislu, Allah, subhanehu ve te'ala, je pobio pri kraju ove sure gdje kaže: kada Allah rekne: "O Isa, sine Merjemin, jesi li ti govorio ljudima: 'Prihvatite mene i majku moju kao dva boga uz Allaha!”; on će reći: "Hvaljen neka si Ti! Meni nije priličilo da govorim ono što nemam pravo. Ako sam ja to govorio, Ti to već znaš; Ti znaš šta ja znam, a ja ne znam šta Ti znaš; samo Ti jedini sve što  je skriveno  znaš.  *Ja  sam im samo  govorio  što  si mi Ti naredio: 'Obožavajte Allaha, i mog i vašeg Gospodara'; ja sam nad njima bdio dok sam među njima bio, a kada si mi Ti dušu uzeo, Ti si ih jedini nadzirao; Ti nad svim bdiš! *Ako ih kazniš, robovi su Tvoji, a ako im oprostiš, silan i mudar Ti si!” (El-Ma’ide, 116.-118.)

Ovdje Uzvišeni kaže da će na Kijametskom danu,  iz počasti prema njemu, ukoravajući one koji su ga obožavali, izmišljajući laži na njega da je Allahov sin, ili da je on Bog, ili Njegov sudrug - neka je uzvišen Allah iznad onog što oni govore! - Isaa upitati, iako On zna da on nije uradio to što će ga upitati, nego da bi ukorio one koji su na njega slagali - sljedeće: “Jesi li ti govorio ljudima: 'Prihvatite mene i majku moju kao dva boga uz Allaha!“: on će reći: “Hvaljen neka si TU", tj. Ti si uzvišen iznad toga da imaš sudruga. “Meni nije priličilo da govorim ono što nemam pravo", tj. o tome samo Ti imaš pravo da govoriš. “Ako sam ja govorio, Ti to već znaš. Ti znaš šta ja znam, a ja ne znam šta Ti znaš; samo Ti jedini sve što je skriveno znaš!"

Ovo je primjer kako se razgovara i raspravlja. “Ja sam im samo govorio što si mi Ti naredio!", tj. nisam im govorio ništa drugo do ono što si mi Ti naredio kada si me njima poslao i objavio mi Knjigu, koju sam im prenio. Zatim to pojašnjava riječima: “Obožavajte Allaha,  i mog  i vašeg  Gospodara!", tj. Onoga Ko je i mene i vas stvorio, i Ko i mene i vas opskrbljuje. "Ja sam nad njima bdio dok sam među njima bio, a kad si mi dušu uzeo ”, tj. kad si me Sebi digao u momentu kada su me htjeli ubiti i razapeti, pa si mi se smilovao i spasio me, a dao da jedan od njih ima moj izgled, da bi njega ubili. Od tada "Ti si ih jedini nadzirao; Ti nad svim bdiš! ”

On će, zatim, odričući se kršćana i prepuštajući ih Uzvišenom Allahu, reći: “Ako ih kazniš, robovi su Tvoji", tj. oni to i zaslužuju, "a ako im oprostiš, silan i mudar Ti si!" Ovo, uvjetno rečeno, prepuštanje Allahovoj volji da im oprosti ne znači da će nužno tako i biti. Zato će i reći: “silan i mudar Ti si!" a neće reći: " opraštaš i milostiv si!

Mi smo u našem Tefsiru naveli slučaj koji bilježi Imam Ahmed od Ebu Zerra,  da je Allahov  Poslanik s.a.v.s.  cijelu  noć,  sve do  zore,  proveo  učeći na noćnom namazu: “Ako ih kazniš, robovi su Tvoji, a ako im oprostiš, silan i mudar Ti si!”, nakon čega je rekao: “Molio sam Uzvišenog Gospodara da mi da šefa‘at za moj Ummet, pa mi ga je dao, i on će, ako Bog da, obuhvatiti sve one koji Mu ne budu druge ravnim smatrali.

Uzvišeni kaže: *Mi nismo stvorili nebo i Zemlju i ono što je između njih da se zabavljamo. *Da smo htjeli da se zabavljamo, zabavljali bi se onako kako Nama dolikuje, ali Mi to ne činimo, *nego istinom suzbijamo laž, istina je uguši i laž nestane; a teško vama zbog onoga što o Njemu iznosite! *Njegovo je ono što je na nebesima i na Zemlji! A oni koji su kod Njega, ne zaziru da Mu se klanjaju i ne zamaraju se, * hvale Ga noću i danju, i ne malaksavaju. (El-Enbija’, 16.-20.)

Uzvišeni, također, veli: *Da je Allah htio da dijete ima, izabrao bi između onih koje je stvorio, onoga koga bi On htio. Hvaljen neka je On; On je Allah, Jedini i Svemogući! * Nebesa i Zemlju je sa ciljem stvorio; On noću zavija dan i danom zavija noć. On je Sunce i Mjesec potčinio, svako se kreće do roka određenog. On je Silni, On mnogo prašta. (Ez-Zumer, 4.-5.)

Uzvišeni, također, kaže: *Reci: "Kad bi Milostivi imao sina, ja bih se prvi klanjao! *Neka je uzvišen Gospodar nebesa i Zemlje, Onaj Koji svemirom vlada i Koji je iznad onoga kako Ga oni opisuju. ” (Ez-Zuhruf, 81.-82.) Zatim, Uzvišeni veli: I reci: "Hvala Allahu, Koji Sebi nije uzeo djeteta, i Koji u vlasti nema ortaka i Kome ne treba zaštitnik zbog nemoći, - i hvaleći Ga veličaj!" (El-Isra’, 111.)

Uzvišeni, također, kaže: *Reci: "On je Allah Jedan! * Allah je utočište svakom! *Nije rodio i rođen nije! *I niko Mu ravan nije!” (El-Ihlas, 1.-4.)

U Buharijinom Sahihu je potvrđeno  da je Allahov  Poslanik, salallahu alejhi ve sellem,  rekao: - Uzvišeni Allah kaže: “Čovjek Me vrijeđa, a na to nema pravo. Tvrdi da imam dijete, a nemam, jer sam Jedan i Jedini. Nisam rodio niti sam rođen, i Meni niko ravan nije!”'

U Buharijinom Sahihu se također navodi da je Allahov Poslanik, salallahu alejhi ve sellem, rekao: “Niko na uvredu koju čuje nije strpljiviji od Allaha. Pripisuju Mu da ima sina,  a On im daje nafaku i zdravlje!”

U Sahihu je također potvrđeno  da je Allahov  Poslanik, salallahu alejhi ve sellem, rekao: “Allah odgađa kaznu nasilniku, ali kada ga prihvati, više ga ne pušta!”, a zatim je proučio: Eto tako Gospodar tvoj kažnjava kad kažnjava sela i gradove koji su nasilje činili. Kažnjavanje Njegovo je, zaista, bolno i strašno! (Hud, 102.)

U tom smislu Uzvišeni, također, kaže: A koliko je bilo naselja čiji su žitelji bili nepravedni, kojima sam Ja kaznu odlagao, da bih najzad kaznio! A Meni se sve vraća! (El-Hadždž, 48.)

Uzvišeni, također, veli: Mi im dajemo da kratko uživaju, a onda ćemo ih natjerati u patnju neizdrživu. (Lukman, 24.)

Uzvišeni, također, kaže: *Reci: "Oni koji o Allahu laži iznose neće postići ono što žele. ” * Uživat će kratko na ovom svijetu, a zatim će se Nama vratiti, i Mi ćemo
im dati da iskuse nesnosnu patnju, zato što nisu vjerovali. (Junus, 69.-70.) Uzvišeni također veli: Zato nevjernicima još malo vremena daj, još koji trenutak ih ostavi! (Et-Tarik, 17.)



Isaov zavičaj, djetinjstvo i početak objave



Ranije je rečeno da je Isa a.s. rođen u Betlehemu, u blizini Jerusalima. Wehb ibn Munebbih kaže da je rođen u Egiptu i da je Merjema sa Jusufom ibn Jakubom en-Nedždžarom za Egipat otputovala na golom magarcu.  Ova njegova tvrdnja nije tačna, jer se iz hadisa koje smo ranije naveli vidi da je rođen u Betlehemu. Sve što je u suprotnosti sa njim nije tačno.

Wehb ibn Munebbih zatim navodi da su se kipovi, širom zemlje, kad se on rodio, porušili, a šejtani uznemirili i uspaničili. Njihov vođa, Iblis, saopćio im je da se rodio Isa, pa su se dali u potragu za njim, dok ga nisu našli kako ga majka, okružena melekima, drži u krilu. Wehb ibn Munebbih dalje navodi da se, kad se rodio, na nebu pojavila blistava zvijezda i da se perzijski kralj zbog toga jako zabrinuo, pa je pozvao mage da mu objasne o čemu se radi. Oni su mu rekli da je to zbog rođenja nekog velikog čovjeka. Na to je kralj poslao svoje izaslanike sa zlatom, tamjanom i poklonima za Isaa. Kad su došli u Šam, tamošnji vladar ih je upitao zbog čega su došli, pa su mu ispričali. Raspitavši se i on o ovom slučaju, saznao je da se te noći u blizini Jerusalima rodio Isa, sin Merjemin, o kome se vijest brzo proširila, budući da je kao novorođenče progovorio u bešici. I ovaj vladar je sa magima poslao poklone po jednom povjerljivom čovjeku sa zadatkom da, kada se magi vrate, ubije Isaa. Nakon što  su  magi pronašli Merjemu  i predali joj poklone,  rečeno  joj je da su izaslanici šamskog vladara došli da ubiju dijete, zbog čega ga je uzela i sa njim pobjegla u Egipat (Misr), gdje su ostali sve dok nije napunio dvanaest godina. Još u ranim godinama njegova djetinjstva počela su mu se dešavati čuda i natprirodne pojave. Tako se, između ostalog, priča da je kod poglavara kod kojeg su boravili, jednom prilikom nestalo blago pohranjeno u kući. Budući da su u kući stanovali samo siromašni, nemoćni i ubogi, domaćin nije znao ko bi ga mogao ukrasti. Taj slučaj se teško dojmio Meijeme i u brigu bacio domaćina i ostale.

Primjetivši to  Isa je u  masi svijeta prišao  jednom slijepcu  i jednom nepokretnom čovjeku, i rekao slijepcu: “Uzmi ovog nepokretnog čovjeka i pronosaj ga!”, pa mu je odgovorio da ne može, na što mu je Isa M uzvratio: “Možeš, isto onako kao što ste uradili kada ste uzeli blago iz one rupe u zidu!” Oni su na to priznali da su to oni uradili, pa su vratili ukradeno. Tako je Isa, još kao dječak, u očima ljudi stekao veliki ugled i poštovanje.

Također se kaže da je poglavicin  sin  jedne prilike pripremio  gozbu povodom sunećenja svojih  sinova.  Kada se svijet sakupio  i na gozbi se nahranio, domaćin je htio da ih još napoji vinom, po starom običaju toga vremena, ali se začudio kad je vidio da su mu svi vrčevi prazni. Domaćinu to teško padne, pa je Isa, primijetivši to, ustao i prolazeći pored vrčeva, nadnio ruku iznad njihovih otvora, pa su odmah ostajali puni najboljeg vina. Svijet se tome jako začudio i počeo ga još više uvažavati, ponudivši njemu i njegovoj majci veliko bogatstvo. Međutim, oni su to odbili primiti, nego su se vratili u Jerusalim. Allah, subhanehu ve te'ala, opet, najbolje zna.

Ishak ibn Bišr navodi: “Osman ibn Sadž i još neki su nam pričali, da su čuli od Musaa ibn Werdana, on od Ebu Nadreta, a on od Ebu Se'ida i Mekhula, da je Ebu Hurejre rekao: “Nakon što je kao dojenče progovorio, prvo što je Isa, sin Merjemin, rekao kada mu je to Allah dopustio, bile su riječi slave Allahu kakve do tada niko nije čuo. Pri tome on nije zaboravio spomenuti i Sunce, Mjesec, brdo, rijeku i izvor. On je rekao: “Gospodaru moj, iako si visoko Ti si blizu, iako si blizu Ti si visoko. Ti si Uzvišen iznad svih Svojih stvorenja. Ti si Svojom riječju u beskrajnom prostranstvu stvorio sedam nebesa, pa su Ti se iz strahopoštovanja odazvala i pokorila Tvojoj zapovjedi. Na njima su Tvoji meleki, koji Te stalno slave i hvale. Ti si na njima postavio svjetiljku u noćnoj tami, a Sunčevo svjetlo po danu. Ti si na njima postavio grom, koji Te slavi i hvali. Tvojom veličinom svjetlo nadvladava tamu. Ti si na njima postavio svjetiljke, pomoću kojih zalutali u tami nalazi put. Slavljen neka si, Gospodaru moj. Stvorio si nebesa i Zemlju učinio zaravnatom, iznad obilnih valova vode. Ti si je učinio pokornom i to se vidi: i njeni neukrotivi dijelovi su Ti ostali pokorni,  povinovala se Tvom naređenju.  Njene vode su  poslušne Tvojoj veličini, pa si Ti na njoj nakon mora stvorio rijeke, nakon rijeka potočiće i nakon  potočića mnogobrojne izvore,  zatim si dao  iz nje rijeke,  drveće i plodove. Na njoj si stvorio brda i njima je učvrstio na vodi, te su Ti se pokorila i njena brda i stijenje. Slavljen neka si, Gospodaru moj! Ko bi mogao svojim svojstvima i osobinama dostići Tvoja svojstva i osobine? Ti tjeraš oblake, oslobađaš robove i sudiš prema Istini i Ti si najbolji sudija. Nema boga osim Tebe, slava Tebi! Ti si naredio da od Tebe tražimo oprost za svaki grijeh. Nema boga osim Tebe, slava Tebi! Ti si zaklonio nebesa od ljudi. Nema boga osim Tebe, slava Tebi! Tebe se Tvoji pametni robovi boje. Svjedočimo da Ti nisi božanstvo koje smo mi izmislili, niti gospodar na kojeg prestaje sjećanje. Ti nemaš sudruga, pa da se njemu obraćamo a Tebe zapostavimo. Niko Ti nije pomogao kad si nas stvarao, pa ne sumnjamo u Tebe. Svjedočimo da si Ti Jedan, Vječni, da nisi rodio i da nisi rođen, i da Tebi nema ravnog.”

Ishak  ibn  Bišr također navodi od  Džuvvejbira i Mukatila,  oni od  Ed- Dahhaka, a on od Ibn Abbasa, da je Isa, sin Merjemin, nakon što je kao dojenče progovorio, ponovo prestao govoriti dok nije odrastao kao dječak, kada mu je Allah, subhanehu ve te'ala, dao da se mudro i jasno izražava. Jevreji su puno naklapali o njemu i njegovoj majci i nazivali su ga kopiletom. Na to se odnose riječi Uzvišenog: I zbog nevjerovanja njihova i zbog iznošenja teških kleveta protiv Merjeme. (En-Nisa’, 156.)

Zatim on kaže: “Kada je napunio sedam godina majka ga je dala u mekteb, gdje se pokazalo da zna sve što ga je učitelj pitao. Tako ga je učitelj jednom prilikom trebao podučiti skraćenici “Ebu Džad”, pa ga je Isa, alejhi selam,upitao: “Šta znači Ebu Džad?”, a on mu je odgovorio da ne zna, pa mu je Isa rekao: “Kako ćeš me učiti ono što ni sam ne znaš?” “Onda ti mene uči!”, odgovorio je učitelj. Na to je Isa rekao: “Prvo onda ustani sa svoga mjesta!” Kada je ustao a Isa sjeo na njegovo mjesto, rekao mu je: “Sada me pitaj!”, pa ga je učitelj upitao šta znači Ebu Džad? Isa mu je odgovorio: “Elif označava Allahove blagodati, slovo ba Allahov sjaj, a slovo džim Allahovo svjetlo i ljepotu.” Učitelj se iznenadio, jer mu je Isa, alejhi selam, prvi protumačio skraćenicu Ebu Džad.

On dalje navodi da je Osman upitao Allahovog Poslanika o tome, pa mu je on  na svaku  riječ odgovorio  u  jednom dugom hadisu.  Međutim,  to  je izmišljeno, pa se u to ne treba upuštati.

Ibn Adijj navodi od Ismaila ibn Ajaša, on od Ismaila ibn Jahjaa, on od Ibn Ebi Melike, on od Ibn Mes‘uda, on od Mes'ar ibn Kidama, on od Ibn Atije, on od Ebu Se‘ida, a on od Poslanika o tome kako je Isa išao u mekteb i kako je svoga učitelja poučio značenju skraćenice Ebu Džad. Međutim, on je dug i nema ga potrebe navoditi, jer Ibn Adijj nakon toga kaže: “Ovaj hadis s ovim senedom je izmišljen, jer ga osim Ismaila ne prenosi niko drugi.”

Ibn  Asakir navodi od  Ibn  Luhej‘a,  a on  od  Abdullaha ibn  Hubejreta. Abdullah ibn Omer je pričao da se Isa, sin Merjemin, kao dječak imao običaj igrati sa ostalom djecom, i govoriti im: “Hoćeš li da ti kažem šta ti je majka sakrila i taji?” Kada bi dijete odgovorilo da hoće, on bi mu rekao: “Sakrila ti je to i to.” Zatim bi dječak otišao svojoj majci i rekao: “Daj mi da pojedem ono što si sakrila za mene.” Ona bi ga upitala: “A šta sam to sakrila za tebe?”, pa bi joj rekao: “To i to”, a ona bi ga upitala: “A ko ti je to rekao?” Ono bi odgovorilo: “Isa, sin Merjemin”. Zato je svijet govorio: “Tako nam Boga, ako pustite svoju djecu sa Merjeminim sinom, sigurno će ih pokvariti!”

Tako su jednom prilikom svoju djecu skupili u jednu kuću i zaključali ih. Isa je krenuo da ih traži i kad ih je, čuvši njihovu galamu, pronašao, upitao je koje unutra, pa su mu ljudi rekli: “To su majmuni i svinje”, na što je on rekao: “Gospodaru moj, neka to i budu!”, pa su se pretvorili u majmune i svinje. Ovo bilježi Ibn Asakir.

Zatim, Ishak ibn Bišr navodi od Džuvvejbira i Mukatila, a oni od Ed- Dahhaka, da je Ibn Abbas rekao da je Isa, alejhi selam, još u djetinjstvu bio nadahnut od Allaha,  pa su  mu  se dešavale neuobičajene stvari.  To  se pročulo  među jevrejima, pa su, kad je odrastao, počeli da ga prate i drže na oku. Njegova majka se zbog toga zabrinula, pa joj je Allah, subhanehu ve te'ala, objavio da sa njim ode u Egipat.

Na to ukazuju sljedeće riječi Uzvišenog: I sina Merjemina i majku njegovu smo  znakom učinili.  Mi smo  njih  na  jednoj visoravni sa  tekućom vodom nastanili. (EI-Mu’minun, 50.)

Mufessiri i učenjaci prvih generacija se ne slažu šta se misli pod ovom visoravni za koju Allah kaže da kroz nju teče voda.

U svakom slučaju moralo je biti lijepo uzvišenje koje se široko prostire, sa bogatom tekućom vodom. Jedni kažu da se pod tim misli na mjesto gdje je rođen Isa a.s. u blizini Jerusalima, jer je rečeno: I melek je, koji je bio niže nje, zovnu: "Ne žalosti se,  Gospodar tvoj je dao  da  niže tebe potok poteče!" (Merjem, 24.). Prema većini mufessira time se misli na potok, dok se od Ibn Abbasa sa valjanim senedom prenosi da su to rijeke Damaska. Moguće je da se pod time misli na sličnost ovog mjesta sa rijekama Damaska.

Neke ehli-kitabije i oni koji su to od njh prihvatili, tvrde da je to mjesto u Egiptu. Allah, opet, najbolje zna. A treći opet tvrde da je to Remala (u Palestini).

Ishak ibn Bišr kaže: “Idris nam je pričao da je njegov djed Wehb ibn Munebbih rekao: “Kada je Isa napunio trinaest godina, Allah, azze ve džel, mu je naredio da se iz Egipta vrati u Jerusalim. Tada je po njih došao Merjemin daidžić Jusuf, koji ih je na magarcu prebacio u Jerusalim, gdje je Isa, alejhi selam, ostao sve dok mu Allah nije objavio Indžil i poučio ga Tevvratu, te mu dao da može oživljavati mrtve i liječiti bolesne i kazivati ljudima šta imaju u svojim kućama.

Svijet je počeo  pričati o  njegovom dolasku,  i čuditi se kakve sve neuobičajene stvari može činiti. On ih je tamo počeo pozivati da vjeruju u Allaha, pa se vijest o njemu brzo proširila.



Kada i kako su objavljena četiri velika kitaba?



Ebu Zer‘a ed-Dimiški kaže: “Abdullah ibn Salih nam je pričao, da je čuo od Muawije ibn Saliha, a on od nekog drugog da je rekao: “Tewrat je objavljen Musau šeste noći mjeseca ramazana. Zebur je objavljen Dawudu dvanaeste noći mjeseca ramazana, četiri stotine osamdeset i dvije godine poslije Tevvrata. Indžil je objavljen Isau, sinu Merjeminu, osamnaeste noći mjeseca ramazana, hiljadu i pedeset godina poslije Zebura, a Furkan je objavljen Muhammedu dvadeset četvrte noći mjeseca ramazana.”
Mi smo u našem Tefsiru, tumačeći riječi Uzvišenog: U mjesecu ramazanu počelo je objavljivanje Kur'ana. (El-Bekare, 185.), naveli hadise koji o tome govore.  U njima,  između  ostalog,  stoji da je Indžil objavljen  Isau,  sinu Merjeminu osamnaeste noći mjeseca ramazana.

Ibn Džerir u svojoj Historiji navodi da je Isau objavljen Indžil kada je imao trideset godina, i da je živio do trideset treće godine života, kada je uzdignut na nebo. O tome će, ako Bog da, biti još govora.

Ishak ibn Bišr navodi: “Se‘id ibn Ebi ‘Arube nam je pričao, da je čuo od Katadea, kao i Mukatil, a on od Abdurrahmana ibn Adema, da je Ebu Hurejre rekao: “Uzvišeni Allah  je Isau,  sinu  Merjeminom,  objavio: - O Isa,  budi vrijedan i ne shvaćaj olahko Moje zapovjedi! Slušaj i pokoravaj se, o čedni prvorođenče, sine djevice! Ti nemaš oca, jer sam te stvorio kao znamenje svjetovima! Mene obožavaj i na Mene se oslanjaj! Snažno prihvati Knjigu i tumači je Sircima! Prenosi ljudima oko sebe da sam Ja Živi i Vječni, Onaj Kojeg ne nestaje! Vjerujte u dolazak poslanika koji neće znati ni čitati ni pisati, Arapa, koji će jahati devu i nositi krunu (tj. turban), dugi ogrtač, sandale i štap. Imat će krupne i lijepe oči, glatko i blistavo čelo, istaknute obraze, kovrdžavu kosu, gustu bradu, sastavljene obrve, povijen nos i razmaknute zube, bez dlaka ispod donje usne. Vrat će mu izgledati kao da je srebreni ibrik, a pleća će mu biti kao da se zlato niz njih slijeva. Imat će dlake od gornjeg dijela prsa do pupka, u obliku štapa, a pored njih na prsima i stomaku neće imati ni jednu dlaku. Dlanovi i stopala će mu biti jaki. Kada se bude okretao, okretat će se cijelim tijelom, a kada bude išao, ići će kao da skače niz liticu ili se spušta niz padinu. Znoj na njegovom licu bit će poput bisera i miomiris miška će se od njega širiti. Niko ni prije, ni poslije njega neće biti ljepše građe ni ugodnijeg mirisa. Više će se puta ženiti i malobrojno potomstvo će imati, koje će mu jedna blagoslovljena žena izroditi. Kuća će joj u Džennetu od dragulja biti, u kojoj buke ni umora neće biti. O Isa, ona će se o njemu pred kraj svoga života brinuti, kao što se Zekerijja starao o tvojoj majci. Ona će mu roditi dva ptića, koji će biti pozvani da posvjedoče. On je kod Mene na stepenu kakav neće niko drugi imati. Govor će mu biti Kur’an, vjera Islam a pozdrav selam. Blago li se (Tuba) onom ko dočeka da sa njim živi i da sluša njegove riječi!”

Isa je upitao: “Gospodaru moj, šta je to Tuba?”, pa mu je odgovoreno: “Sadnica drveta, koju sam Ja Svojom rukom zasadio i koja će se nad svim džennetskim baščama nadvijati: korijen  će joj biti od  Ridwana,  voda sa Tesnima; hladna kao kamfor, ukusna kao zendžebil a poput mirisa mošusa. Ko se nje napije, nikada više neće ožednjeti.”

“Gospodaru  moj,  napoji me tom vodom”,  zamolio  je Isa.  On  mu  je odgovorio: “Ni jednom poslaniku neće biti dozvoljeno da se napije prije tog Poslanika (tj. Muhammeda) i ni jedan ummet se ranije neće napiti dok se ne napije Ummet tog Poslanika.”

Zatim je On  rekao: “O Isa,  Ja ću  te Sebi uzdići!”,  pa je Isa upitao: “Gospodaru moj, zašto ćeš me uzdići?” On mu je odgovorio: “Podići ću te, pa ću te pred kraj svijeta ponovo spustiti, da se diviš sljedbenicima tog Poslanika i da ih pomogneš u borbi protiv prokletog Dedždžala. Spustiću te za vrijeme namaza, ali im ti nećeš tada imamiti, jer sam se tom Ummetu smilovao, pa nakon njihova poslanika neće biti drugog.”

Hišam ibn Ammar prenosi od El-Welida ibn Muslima, a on od Abdurrahmana ibn Zejda, da je njegov otac rekao: “Isa je zamolio: “Gospodaru moj, reci mi kojem si se to ummetu smilovao?”, pa mu je odgovorio: “To je Ahmedov Ummet. Bit će učeni i mudri, poput poslanika. Bit će zadovoljni sa malim što ću im davati, pa ću i Ja biti zadovoljan sa njihovim malobrojnim djelima, i uvesti ih u Džennet samo zbog izgovaranja: La ilahe illellah (nema boga osim Allaha).

O Isa, oni će biti najbrojniji stanovnici Dženneta. Nikada jezici ni jednog naroda nisu toliko izgovarali: La ilahe illellah kao što će to njihovi jezici. Nikada vratovi ni jednog naroda nisu bili toliko na sedždi kao što će to biti njihovi vratovi.” Ovo prenosi Ibn Asakir.

On, također, navodi od Abdullaha ibn Bedila el-Ukajlija, da je Abdullah ibn Avvsedže rekao: “Allah je objavio Isau, sinu Merjeminu: “Nemoj Me smatrati opterećenjem, već Onim Ko će ti pomoći na Ahiretu! Približi Mi se nafilama, pa ću te zavoljeti! Nemoj nekog drugog osim Mene za zaštitnika uzeti, jer ću ti onda uskratiti pomoć! Strpi se u nedaći i budi zadovoljan sa sudbinom. Trudi se da s tobom budem zadovoljan, a Ja sam zadovoljan kad Mi se neko pokori i ne prkosi. Budi Mi blizak i jezikom na Mene oživljavaj sjećanje! Neka u tvom srcu bude ljubav prema Meni! Budi budan i oprezan u momentima opuštenosti i prosuđuj oštroumno! Žudi za Mnom i boj Me se umrtvljujući svoje srce strahopoštovanjem! Provodi noći u ibadetu radi Mog zadovoljstva, a dane u čežnji da se kod Mene napiješ. Svoj trud ulaži u dobra djela i priznaj Moju dobrotu, ma gdje da si! Prenesi ljudima Moje savjete i pravedno sudi Mojim robovima! Dao sam ti lijek protiv onog koji u grudi došaptava, da liječiš zaborav i skidaš koprenu što muti vid. Ne sjedi na jednom mjestu kao da si mrtav, kad si živ i vitalnošću odišeš!

O Isa, sine Merjemin, niko u Mene nije povjerovao a da nije skrušen, i niko nije skrušen postao a da Moju nagradu ne očekuje. Tebe uzimam za svjedoka da ni jedno stvorenje neće biti kažnjeno, sve dok ne skrene i Moju uputu ne pogazi.

O Isa, sine Meijemin, prvorođenče čedni, plači nad sobom cijelog života, kao što plače onaj ko je otišao od svoje porodice, zapostavio dunjaluk i ostavio njegove slasti onima kojim pripadaju, i koji žudi samo za onim što se nalazi kod Boga! Pri tome budi blage riječi i širi selam.  Budi budan  dok  svijet spava! Nek  ti je stalno na umu onaj svijet, potresi, strahote i užasi koji će doći, kad ni rodbina ni imetak  neće moći pomoći.  Svoje oči namaži sunnoin  tuge,  dok  se dokoni ljudi smiju i vesele. Budi strpljiv i nadaj se nagradi na Ahiretu. Blago tebi ako postigneš ono što sam obećao strpljivima. Još na ovom svijetu moli Allaha da ti da dobro na Dan proživljenja i da ti na onom svijetu da da uživaš ono čega si se odricao na  ovom.  Od  dunjaluka  uzmi  samo  onoliko  koliko  ti  je  potrebno  za  život  i zadovolji se sa onim što je na njemu grubo i kruto, jer vidiš kakav je kraj.
Pazi  kako  postupaš,  jer  ćeš  biti  pitan.  Kada  bi  vidio  šta  sam  pripremio Svojim dobrim robovima, srce bi ti se istopilo i duša bi ti napustila tijelo.”

Ebu  Dawud  u  “Poglavlju  o  sudbini” navodi sljedeće: “Muhammed  ibn Jahja ibn Faris nam je pričao, da je čuo od Abdurrezaka, on od Ma‘mera, on od Ez-Zuhrije, a on od Ibn Tawusa, da je njegov otac rekao: - Isa, sin Merjemin, je jednom prilikom sreo  Iblisa,  pa mu  je rekao: “Zar ne znaš da ti se neće desiti ništa što ti nije već propisano?” Iblis je rekao: “Onda se popni na vrh ovog brda i baci se sa njega, pa ćeš vidjeti hoćeš li ostati živ ili nećeš!”

Ibn Tawus dalje kaže da mu je otac pričao, da je Isa, alejhi selam, Iblisu na to odgovorio: “A zar ti ne znaš da je Uzvišeni Allah rekao: - Neka Me Moj rob ne iskušava, jer Ja radim ono što Ja hoću!”, a Ez-Zuhri još dodaje: “Rob ne može iskušavati svoga Gospodara, nego Allah iskušava Svoga roba.”

Ebu  Dawud  navodi  da  je  Ahmed  ibn  Abdet pričao,  da  je čuo  od  Suijana,  a on  od  Amra,  da je Tawus rekao: “Šejtan  je jednom prilikom došao  Isau,  sinu Merjeminom,  i rekao: “Zar za sebe ne tvrdiš da vjeruješ u  sudbinu? Ako  je tako,  onda se slobodno  baci u  provaliju!” Isa mu  je na to  odgovorio: “Teško tebi! Zar Allah nije rekao: - O sine Ademov, ne traži smrt od Mene, jer Ja radim ono što Ja hoću!”

Ebu  Tewbe er-Rebi‘ ibn  Nafi‘ nam je pričao,  da je Husejn  ibn  Talha pričao, da je čuo  od  Halida ibn  Jezida kako  govori: “Šejtan  je sa Isaom činio  ibadet deset godina - ili dvije godine.

Jednog dana su bili na vrhu jednog brda, pa mu je šejtan rekao: “Šta misliš, ako bih se bacio, da li bi mi se desilo nešto što mi nije već određeno?”, našto mu  je Isa odgovorio: “Ja nisam takav  da iskušavam svoga Gospodara,  nego Gospodar iskušava mene kada to On hoće.” Tada je Isau postalo jasno da je to šejtan, pa ga je napustio.”

Ebu  Bekr ibn  ed-Dunja navodi da je Šurejh  ibn  Junus pričao,  da je čuo  od Alijja ibn  Sabita,  on  od  El-Hattaba ibn  el-Kasima,  a on  od  Ebu  Osmana da je rekao: “Isa je klanjao  na vrhu  jednog  brda,  pa mu  je došao  Iblis i upitao  ga: “Jesi li ti onaj što tvrdi da se sve događa prema sudbini i određenju?”, pa mu je Isa rekao da jeste, našto je Iblis rekao: “Onda se baci sa ovog brda i reci: - To mije bilo određeno!

Na  to  je  Isa, alejhi selam, rekao:  “O  prokletniče,  Allah  iskušava  Svoje  robove,  a  ne iskušavaju oni Allaha

Ebu  Bekr ibn  Ebi ed-Dunja,  također,  navodi da je El-Fadl ibn  Musa el- Basri pričao, da je čuo od Ibrahima ibn Beššara, a on od Sufjana ibn Ujejneta, da je rekao: “Jednom prilikom je Isa, sin Merjemin, sreo Iblisa, pa mu je Iblis rekao: “O Isa,  sine Merjemin,  ti si zahvaljujući svojoj božanstvenosti još kao dijete progovorio  u  kolijevci,  kao  niko  prije tebe!”,  pa mu  je Isa rekao: “Nipošto,  božanstvenost pripada samo  Bogu,  Koji mije dao  da govorim,  i Koji će me usmrtiti i kasnije me ponovo  oživjeti.” Iblis opet reče: “Zahvaljujući svojoj božanstvenosti,  ti oživljavaš mrtve!”,  pa mu  je Isa, alejhi selam, rekao: “Nipošto, božanstvenost pripada samo  Allahu,  Koji život i smrt daje onome što  sam ga proživio  i Koji će ga ponovo  nakon  smrti proživjeti.” Na to  je Iblis ponovo rekao: “Tako  mi Allaha,  ti si bog  i neba i Zemlje!” Na to  ga je Džibril udario krilima tako jako da ga je odbacio na kraj svijeta gdje Sunce izlazi, a onda ga je ponovo udario krilima i bacio ga na drugu stranu gdje Sunce zalazi. Onda ga je udario  treći put,  stjeravši ga na dno  sedmog  mora.  U drugom riwajetu  stoji: - stjeravši ga na dno  mora,  gdje je osjetio  gorčinu  dna,  govoreći kad  je izašao: “Niko nikoga nije natjerao na ovako nešto, našto si ti mene, o sine Meijemin!”

Slično se prenosi i u jednoj drugoj predaji. U njoj Hafiz Ebu Bekr el-Hatib kaže da je čuo  od  Ebu  el-Hasana ibn  Rizkavvejha,  on  od  Ebu  Bekra Ahmeda ibn  Sejdija,  on  od  Ebu  Muhammeda el-Hasana ibn  Alijja el-Kattana,  on  od Ismaila ibn Isaa el-Attara, on od Alijja ibn Asima, on od Ebu Seleme Suwejda, da mu  je jedan  prijatelj pričao: “Jednom prilikom Isa se,  nakon  što  je u Jerusalimu  klanjao,  zaputio  i na jednoj uzbrdici naišao  na Iblisa,  koji mu  je zatvorio  put i počeo  mu  govoriti: “Ne priliči tebi da budeš obični rob.” Dodijavši mu, Isa ga se pokuša riješiti i proći putem, ali je Iblis bio uporan pa je nastavio ponavljati: “Ne priliči tebi, o Isa, da budeš običan rob.” Na to je Isa, alejhi selam, zamolio za pomoć od svog Gospodara, pa su se pojavili Džibril i Mikail. Kada ih  je Iblis ugledao,  sklonio  se,  ali mu  je na vrhu  brda ponovo  prišao,  gdje su meleki odbranili Isaa tako  što  je Džibril svojim krilom udario  Iblisa i bacio ga u  provaliju.  Međutim,  Iblis se,  znajući da je melekima naređeno  samo  to, ponovo pojavio i nastavio govoriti: “Već sam ti rekao da ti nisi obični rob, jer tvoja srdžba nije kao  kod  običnog  roba.  Vidio  si šta me je snašlo  kada si se naljutio. Nego, pozivam te da budeš kao što ti i priliči. Ja ću narediti šejtanima, pa će ti biti pokorni.  Kada to  svijet vidi,  počet će te obožavati.  Pazi,  ja ti ne kažem da si samo  ti bog  i da pored  tebe nema drugog  boga.  Allah, azze ve džel,  je Bog  na nebu, a ti budi bog na Zemlji!” Kada je to Isa čuo, ponovo je zatražio pomoć od  svoga Gospodara,  bolno  zaplakavši.  Na to  je uz Džibrila i Mikaila sišao  i Israfil,  pa je Iblis prestao.  Kad  je vidio  da nije pobjegao,  Israfil ga je udario svojim krilom i bacio tamo gdje izlazi Sunce. Zatim ga je ponovo udario, pa se opet vratio. Zatekavši Isaa na svom mjestu, Iblis mu je rekao: “O Isa, danas si me na veliku  nevolju  stavio.” Zatim ga je Israfil bacio  u  daleki mutni izvor gdje Sunce zalazi,  i gdje je bilo  sedam čuvara koji su  ga nagonili da zaroni u blato.  Kada god  bi iz njega izašao,  ponovo  bi ga natjerali da zaroni.  Rawija kaže: “Tako mi Allaha, nikada se više Iblis nije približio Isau.”

On  dalje kaže: - Ismail el-Attar nam je pričao,  da je slušao  kad  je Ebu Huzejfe rekao: “Zatim su  se oko  njega okupili šejtani i rekli mu: “Poglavaru, zadesila te velika nesreća!” Na to im je on rekao: “Zaista je Isa zaštićeni rob i ja mu  ništa ne mogu,  ali ću  zato  njime zavesti mnoge ljude: dat ću  im razne prohtjeve,  podijeliti ih  na sekte,  pa će njega i njegovu  majku,  pored  Allaha obožavati.”

Allah, azze ve džel,  je u  Kur’anu,  govoreći o  blagodatima koje je dao  Isau,  objavio  da ga je pomogao  i zaštitio  od  Iblisa: O Isa,  sine Merjemin,  sjeti se blagodati Moje prema  tebi i majci tvojoj; kada  sam te Džibrilom pomogao (El-Ma’ide,  110.), tj.  kada sam te Džibrilom pojačao  pa  si s ljudima  u  bešici i kao  zreo  muž razgovarao, i kad sam te Knjizi i mudrosti, Tewratu i Indžilu naučio, i kada si voljom Mojom od  blata  nešto  poput ptice napravio... (El-Ma’ide,  110.) itd,  do kraja ajeta. “Kada sam učinio da ti siromasi budu društvo, prijatelji i pomoćnici sa kojima si zadovoljan,  i oni s tobom kao  predvodnikom zadovoljni,  koji ćeš ih uputiti; uvesti u Džennet zadovoljni.

A  znaj  da  su  to  dvije  velike  stvari  -  ko  Mi  kao  takav  dođe,  došao  je  kako najljepše može biti i kako sam Ja najzadovoljniji.”

Izraelćani će ti reći: “Postimo  ali nam post nije primljen,  klanjamo  ali nam namazi nisu  primljeni,  dajemo  sadaku  ali nam ona nije primljena,  plačemo poput deva kada riču, ali nam ni zbog toga Milost nije ukazana!”, a ti im reci: “Zašto je to tako i zašto im Svoju milost ne ukazujem. Jesam li Ja siromašan? Zar kod  Mene nisu  riznice nebesa i Zemlje iz kojih  dijelim kako  Ja hoću? Ili, da nisam škrt? Zar Ja nisam bolji od svih onih od kojih se traži i zar od sviju više ne dajem? Ili da sam nedovoljno  samilostan? Svi milostivi se pozivaju  na Moju milost i zahvaljujući tome su samilosni!”

“O Isa, da oni nisu zastranili od mudrosti koja se nalazi u njihovim srcima i da ne daju prednost dunjaluku nad Ahiretom, znali bi šta je sa njima i vidjeli bi da su sami sebi najveći neprijatelji. Kako ću primiti njihov post, kada zapaštaju sa haram hranom? Kako  ću  primiti njihov  namaz,  kada su  im srca okrenuta prema onima koji se bore protiv Mene i koji ne poštuju Moje zabrane? Kako ću primiti njihovu  sadaku,  kada njome izazivaju  bijes svijeta,  jer je uzimaju odakle nije halal? O Isa, Ja ću za nju nagraditi one kojima i pripada. Kako ću se smilovati njihovom plaču, kada im sa ruku kaplje krv poslanika?! Naprotiv, još više sam ljut na njih.

O  Isa,  Ja sam još onog  dana kada sam nebesa i Zemlju  stvorio,  odredio  da ću one koji Me budu obožavali i kao ti i tvoja majka vjerovali, nagraditi, da će zajedno  s tobom na onom svijetu  biti i s tobom položaj i počast dijeliti. Također sam još onoga dana kada sam nebesa i Zemlju  stvorio,  odredio  da ću one koji tebe i tvoju  majku  uz Allaha budu  obožavali,  u  najniže dubine Džehennema baciti.

Ja sam još onog  dana kada sam nebesa i Zemlju  stvorio,  odredio  da ću Islam učvrstiti preko  Moga roba Muhammeda koji će biti posljednji poslanik  i vjerovjesnik. Rodit će se u Mekki, Hidžru će učiniti u Tajjibu (Medinu) i Šamom zavladati.  Neće biti osor i grub.  Neće dizati buku  po  čaršiji,  kititi se nevaljalim, niti govoriti vulgarno. Upućivat ću ga na ono što je lijepo i dati mu da ga krasi sve što  je plemenito.  Dat ću  da mu  savjest odiše bogobojaznošću, razum mudrošću,  narav  vjernošću,  život pravednošću,  Šerijat istinom,  a sljedbenici Islamom.  Ime će mu  biti Ahmed.  Uputit ću  ga nakon  što  za pravi put nije znao,  podariti mu  znanje nakon  neznanja,  obogatiti nakon  siromaštva i uzdići na stepen na kome nije bio.

Preko  njega ću  upućivati druge,  gluhim ušima da pročuju,  a nemarnim i zapečaćenim srcima da se otvore.  Njegove sljedbenike ću  učiniti najboljim Ummetom koji se ikada na svijetu  pojavio,  koji će duboko  vjerujući u  Mene i potvrđujući ono  što  su  poslanici objavili,  naređivati dobro,  a zabranjivati zlo. Nadahnut ću  ih  da Me hvale i veličaju  u  svojim džamijama,  u  kućama i gdje god  se budu  sastajali i okupljali.  Klanjat će stojeći,  sjedeći i ruku i sedždu čineći.  Borit će se na Mom putu  i u  redovima,  u  velikom broju  jurišati. Prolijevajući vlastitu  krv,  Meni će se približavati.  Objavu  će u  svojim grudima čuvati.  Bit će im dozvoljeno  da jedu  kurbansko  meso.  Noći će provoditi u ibadetu  kao  isposnici,  a danju  poput lavova jurišati na neprijatelja.  To  je blagodat koju dajem kome Ja hoću, a Ja sam neizmjerno dobar.”

Kasnije  ćemo,  ako  Bog  da,  navesti  neke  ajete  iz  poglavlja  El-Ma’ide  i  Es- Saff, koji potvrđuju većinu ovih navoda.
Ebu  Huzejfe Ishak  ibn  Bišr u  više seneda prenosi riječi Ka‘ba el-Ahbara, Wehba ibn  Munebbiha,  Ibn  Abbasa i Selmana el-Farisije.  U jednoj od  ovih, međusobno  isprepletenih,  verzija stoji: “Kada se Isa,  sin  Merjemin,  pojavio  kao poslanik  i donio  dokaze,  licemjeri i nevjernici među  Izraelćanima su  ga počeli ismijavati i govoriti mu: “Šta je taj i taj jučer jeo i šta skriva u svojoj kući?” On im je na to odgovarao, pa su vjernici u svom vjerovanju postajali još čvršći, a nevjernici i licemjeri u svom nevjerstvu još zajedljiviji.

I pored  toga Isa nije imao  svoje kuće.  Putovao  je po  zemlji,  bez stalnog mjesta prebivališta i boravka.  Prvi slučaj proživljenja mrtvaca se desio  kad  je jednog  dana naišao  pored  jedne žene koja je sjedila pored  kabura i plakala,  pa je upitao: “Šta ti je,  ženo?” “Umrla mi kćerka,  jedinica,  pa sam se zaklela Gospodaru da ni ja neću otići sa ovoga mjesta dok ne okusim smrt kao i ona, ili dok mi je Allah ne proživi, pa da je ponovo vidim”, odgovorila je. Na to je Isa, alejhi selam, rekao: “Šta misliš,  ako  bije ponovo  vidjela bi li otišla?” “Bih”,  odgovorila je. Na to  je Isa klanjao  dva rekata namaza,  prišao  mezaru,  sjeo  pored  njega i povikao: “O ti,  ta i ta,  ustani,  voljom Svemilosnog  Allaha,  i izađi!” Na to  se kabur zadrmao,  a on  ponovo  povikao,  pa se kabur Allahovom voljom rastavio. Zatim je zovnuo  i po  treći put,  pa je ustala,  otresajući prašinu  sa glave.  Isa je tada upitao: “Zašto  nisi odmah  ustala?” “Kada mi je došao  prvi poziv”,  rekla je,  “Allah  mi je poslao  meleka koji mi je dao  lik.  Zatim mi je došao  drugi poziv, pa mi je udahnuo dušu, a kada mi je došao treći poziv, pobojala sam se da je to poziv za Kijametski dan, pa sam od straha sva osijedila i kosa, i obrve i trepavice na očima.” Ona se tada okrenula svojoj majci, i rekla: “Majko, šta te je navelo,  pa da dva puta kušam gorčinu  smrti? Majko,  strpi se i osloni na Allaha,  jer ja za ovim svijetom nemam nikakve potrebe.  O Duhu  Božiji,  i Riječi Njegova,  zamoli Gospodara da me vrati na onaj svijet i da mi olakša gorčinu  smrti.” Zatim je Isa to  zatražio  od  svoga Gospodara,  pa ju  je ponovo uzeo  Sebi i u  zemlju  je propala.  Kad  su  to  čuli,  jevreji su  još više na njega postali kivni.
Mi smo  pred  kraj kazivanja o Nuhu  rekli da su  Izraelćani tražili od  Isaa da im proživi Nuhovog sina Sama, i da je on zamolio Uzvišenog Allaha, pa ga je proživio,  nakon  čega im je ispričao  slučaj sa Nuhovom lađom,  te da je Isa, alejhi selam, ponovo zamolio, pa je opet postao zemlja.
Es-Sudejj od  Ebu  Saliha i Ebu  Malika,  a oni od  Ibn  Abbasa,  navode jednu  predaju  u  kojoj stoji da je jedan  izraelski kralj umro  i bio  stavljen  na tabut da se nosi,  tada je Isa, alejhi selam,  prišao  i zamolio  Uzvišenog  Allaha,  pa ga je AUah  oživio.  Tako  je svijet prisustvovao  veličanstvenom i nesvakidašnjem prizoru.

Uzvišeni  Allah,  čije  su  riječi  najistinitije,  kaže:  *I kad  Allah  rekne:  “O Isa,  sine  Merjemin,  sjeti  se  blagodati  Moje  prema  tebi  i  majci  tvojoj:  kad sam te Džibrilom pomogao, pa si s ljudima u bešsci i kao zreo muž razgovarao,  i kad  sam te Knjizi i mudrosti,  Tewratu  i Indžilu  naučio,  i kada si voljom Mojom od  blata  nešto  poput ptice napravio  i u  nju  udahnuo,  i kada  je ona,  voljom Mojom,  postala  ptica,  i kada  si,  voljom Mojom,  od rođenja  slijepa  i gubavca  iscijelio,  i kada  si,  voljom Mojom,  mrtve dizao  i kada  sam od  tebe Israilove sinove odbio  kad  si im jasne dokaze donio,  pa  su oni među  njima  koji nisu  vjerovali - povikali: "Ovo  nije ništa  drugo  do prava vradžbina!“ *I kada sam učenicima naredio: „Vjerujte u Mene i u Poslanika Moga!“, oni su odgovorili: "Vjerujemo,  a  Ti  budi  svjedok  da  smo muslimani. ” (El-Ma’ide, 110.-111.)

Ovdje Uzvišeni podsjeća Isaa na blagodat koju  mu  je dao  i ukazano  mu dobročinstvo.  On  ga je stvorio  bez oca jer ga je majka rodila a da s muškarcem nije bila.  Uzvišeni ga je učinio  znamenjem ljudima i dokazom Svoje svemoći i nakon  svega ovoga kao  poslanika ljudima poslao.  On  dalje podsjeća da je njegovu  majku  odabrao  nad  ostalim ženama,  darujući je ovom blagodati i iznoseći dokaz da ona nema ništa sa onim što  su  joj neznalice pripisale.  Zato On kaže: I kad sam te Džibrilom pomogao!, tj. koji je nadahnuo tvoju majku i pomogao ti protiv nevjernika dok si im objavu prenosio pa si s ljudima u bešici i kao zreo muž razgovarao, tj. pa si i kao dječak u bešici i kao odrastao čovjek pozivao  ljude da vjeruju  u  Allaha.  I kada  sam te Knjizi i mudrosti naučio, tj. pismenosti i razumijevanju,  kako  kažu  neki učenjaci iz prvih  generacija, Tewratu i Indžilu, i kada si voljom Mojom od blata nešto poput ptice napravio, tj. kada si, po Mom naređenju, od gline napravio i izvajao oblik ptice; i u nju udahnuo,  i kada  je ona,  voljom Mojom,  ptica  postala, tj.  po  Mom naređenju. Uzvišeni ovdje naglašava da je sve ovo  Isa, alejhi selam, uradio  sa Njegovom dozvolom,  da bi se otklonila bilo kakva sumnja.

I  kada  si od  rođenja  slijepog,  iscijelio Neki učenjaci iz prvih  generacija kažu da se pod ovim misli na od rođenja slijepu osobu koju nikakvi liječnici ne mogu izliječiti, z gubavca, kojem nema lijeka, jer je od lepre obolio do te mjere da se ne može izliječiti; i kada  si mrtve dizao, tj.  iz grobova koje si Mojom voljom oživio. O tome smo naveli dovoljno dokaza da se desilo više puta; I kad sam od  tebe sinove Israilove odbio  kad  si im jasne dokaze donosio,  pa  su  oni među  njima  koji nisu  vjerovali - povikali: “Ovo  nije ništa  drugo  do  prava vradžbina", tj.  kad  su  ga htjeli razapeti,  pa ga je Allah  Sebi digao  i iz njihovih ga ruku iščupao i spasio kako to samo On zna i umije, a da mu nisu ništa mogli nauditi.

I kada  sam učenicima  naredio: “Vjerujte u  Mene i Poslanika  Moga!",  oni su  odgovorili: “Vjerujemo,  Ti budi svjedok da  smo  muslimani.  " Jedni kažu  da se pod ovim izrazom misli na objavu kao inspiraciju, pa bi to značilo da ih je Allah  nadahnuo  i na to  uputio.  U tom smislu,  Uzvišeni na drugom mjestu kaže: “Gospodar Tvoj je pčelu  nadahnuo” (En-Nahl,  68.); ili kao  što  je rekao: I Mi nadahnusmo  Musaovu  majku: “Doji ga,  a  kad  se uplašiš za njegov život, baci ga u rijeku. " (El-Kasas, 7.) Drugi kažu da se ovdje misli na objavu  posredstvom poslanika i pripremu  njihovih  srca da prihvate istinu. Zato su i odgovorili: “Vjerujemo, a Ti budi svjedok da smo muslimani. ”

To  je samo  jedna od  niza blagodati koje je Allah, azze ve džel,  podario  Svome robu  i poslaniku, Isau, sinu Merjeminom; pružio mu je pomoć i dao pomagače koji su mu  pomagali i zajedno  sa njim pozivali da se vjeruje u  jednog  Allaha,  koji nema nikakva sudruga.

Uzvišeni,  također,  kaže za Svoga roba Muhammeda gg: *On  te podržava Svojom pomoći i vjernicima,  *i On  je sjedinio  srca  njihova.  Da  si ti potrošio sve ono  što  na  Zemlji postoji,  ti ne bi sjedinio  srca  njihova,  ali ih  je Allah sjedinio. On je, zaista, silan i mudar!" (El-Enfal, 62.-63.)

Uzvišeni, zatim, kaže: *Zpoučit će ga Knjizi i mudrosti i Tewratu i Indžilu, *i poslati kao poslanika sinovim Israilovim: „Donesi nam dokaz od Gospodara  vašeg; napravit ću  vam od  ilovače nešto  poput ptice i puhnut ću u nju,  i bit će,  voljom Allahovom,  prava  ptica.  I iscijelit ću  slijepa  od  rođenja,  i gubava, i oživljavat ću mrtve, voljom Allahovom, i kazivati vam šta jedete i šta u  domovima  svojim gomilate; to  će,  uistinu,  biti dokaz za  vas,  ako  pravi vjernici budete; *i da  potvrdim istinitost Tevvrata,  objavljenog  prije mene i da vam dopustim nešto  što  vam je bilo  zabranjeno.  I donosim vam dokaz od Gospodara vašeg, zato se Allaha bojte i mene slušajte. Allah je, doista, i moj i vaš Gospodar,  pa  Ga obožavajte! To  je pravi put!" *A kada  se Isa uvjerio da oni neće da  vjeruju,  uzviknuo  je: “Koji će biti pomagači moji na  Allahovom putu?  ” “Mi",  rekoše učenici,  “mi ćemo  biti pomagači Allahove vjere,  mi u Allaha  vjerujemo,  a  ti budi svjedok da  smo  mi poslušni Njemu.  *  Gospodaru naš,  mi u  ono  što  Ti objavljuješ vjerujemo,  mi Poslanika  slijedimo,  zato  nas upiši među  vjernike!” *I  nevjernici počeše smišljati spletke,  ali ih  je Allah otklonio, jer On to umije najbolje. (Ali ‘Imran, 48.-54.)

Svaki poslanik  je imao  mu'džize u  skladu  sa vremenom u  kome je živio. Tako  su  mu‘džize Musaa a.s. bile u  duhu  vremena u  kome je živio; kad  su harali vješti čarobnjaci.  On  je pokazao  u  svoje vrijeme čuda koja su  zaslijepila poglede i kojim su se, budući da su čarobnjaci u njegovo doba bili vješti i da su lahko  mogli ocijeniti šta je istina a šta čarolija,  oni odjednom,  bez kolebanja, primili Islama, čim su vidjeli to što su vidjeli: čuda koja su mogla doći samo od onoga koga Allah pomaže i podržava.

Isa,  sin  Merjemin,  je poslan  u  vrijeme kada je liječništvo  bilo  na zavidnom nivou.  Date su  mu‘džize iz te oblasti koje su  im bile nedostupne i koje nisu mogli izvoditi, a otkud bi ljekar mogao iscijeliti od rođenja slijepa čovjeka, kad to nije obično stečeno slijepilo. Ili, kako bi mogao iscijeliti gubavca, ili nekoga ko  je obolio  od  lepre i slične neizlječive bolesti? Ili,  kako  bi bilo  ko  mogao dospjeti dotle, da iz kabura proživi mrtva čovjeka.

Svakome  je  jasno  da  takve  mu‘džize  potvrđuju  istinitost  onoga  kome  se dešavaju, i svemoć Onoga Ko ga je poslao.

Muhammed  je poslan  u  vrijeme kada je govomištvo  i pjesništvo  bilo  na vrhuncu. Zato mu je Allah, azze ve džel, objavio Časni Kur’an, kome je strana laž s bilo koje strane,  jer je to  Objava Mudrog  i Hvaljenog.  Kur’anske riječi su  mu'džiza i njime se upućuje izazov i ljudima i džinnima da izmisle nešto slično njemu, ili deset poglavlja,  ili makar samo  jedno.  Kur’an  nedvosmisleno  potvrđuje da to oni ne mogu učiniti ni tada, ni u budućnosti, jer kaže: “ako to ne učine - a neće učiniti!" Tako  je rečeno  samo  zato  što  je to  govor Uzvišenog  Tvorca,  Allaha, Kome niko nije sličan ni po svome biću, ni po osobinama, a ni po djelima.

Sve u  svemu,  htjelo  se reći da su  i nakon  što  im je Isa a.s. donio  jasne dokaze i potvrdu,  ostali uporni u  svom nevjerovanju,  u  svojoj zabludi i drskosti.  Samo  je jedna grupa dobrih  ljudi stala uz njega,  podržavala ga, pomagala i slušala kako  treba.  Tako  je bilo  i kad  su  se Izraelćani okrenuli protiv njega i oklevetali kod vladara toga vremena. Bili su odlučni u namjeri da ga razapnu  i ubiju,  ali ga je Uzvišeni Allah  spasio  i uzdigao  Sebi,  davši da jedan  od  njegovih  sljedbenika,  kojeg  su  uhvatili,  razapeli i ubili,  liči na njega, tako  da su  mislili da su  ubili Isaa.  Mnogi kršćani su  povjerovali u  njihovu tvrdnju,  ali to  nije tačno; svi koji u  to  vjeruju,  griješe.  Uzvišeni kaže: I nevjernici počeše smišljati spletke,  ali ih  je Allah  otklonio,  jer On  to  umije najbolje. (Ali ‘Imran, 54.)

Uzvišeni,   također,   kaže: *A   kada   Isa,   sin   Merjemin,   reče: O sinovi, Israilovi, ja  sam vam Allahov poslanik,  da  vam potvrdim prije mene objavljeni Tevrat i da  vam donesem radosnu  vijest o  poslaniku  čije će ime biti Ahmed, koji će poslije mene doći.  i kad  im on  donese jasne dokaze oni rekoše: “Ovo je prava  vradžbina! ” *A ima  li nepravednijeg  od  onoga  koji o  Allahu  laži iznosi dok se u  Islam poziva?  A Allah, azze ve džel,  neće ukazati na  pravi put narodu  koji nepravdu  čini.  *Oni žele da  ugase Allahovo  svjetlo  ustima  svojim,  a  Allah  će učiniti da  svjetla  Njegova  uvijek bude,  makar krivo  bilo  nevjernicima." (Es- Saff,  6.-8.) Uzvišeni,  zatim,  kaže: “O vjernici,  pomozite Allahovu  vjeru  kao  što su  učenici rekli: "Mi ćemo  pomoći Allahovu  vjeru",  a  kad  ih  je lsa,  sin Merjemin,   upitao: "Hoćete   li   me   pomoći   Allaha   radi?”   I   neki   od   sinova Israilovih  su  povjerovali,  a  drugi  nisu,  pa  smo  Mi  one  koji  su  povjerovali  - protiv neprijatelja njihovih pomogli i oni su pobijedili. (Es-Saff, 14.)

Isa, alejhi selam,  je posljednji izraelski poslanik.  On  im je u  svojim obraćanjima najavio  dolazak  posljednjeg  poslanika,  koji će doći poslije njega.  Rekao  im je kako će se zvati i opisao ga, kako bi ga mogli prepoznati i slijediti ga kada se pojavi.  To  je bio  dokaz i Allahovo  dobročinstvo  prema njima,  kao  što  kaže Uzvišeni: Onima  koji će slijediti Poslanika,  vjerovjesnika,  koji neće znati ni da čita  ni,  piše,  kojeg  oni kod  sebe,  u  Tevvratu  i Indžilu,  zapisana  nalaze,  koji će im naređivati dobro  a  zabranjivati zlo,  koji će im lijepa  jela  dozvoljavati,  a ružna  zabranjivati.  Zato  će oni koji u  njega  budu  vjerovali,  koji ga  budu podržavali i pomagali,  i svjetlo  po  njemu  poslano  slijedili - postići ono  što budu željeli. " (El-A‘raf, 157.)

Muhammed  ibn  Ishak  navodi: - Sewr ibn  Jezid  mi je pričao,  da je čuo  od Halida ibn  Ma‘dana,  da su  ashabi jednom prilikom Allahovog  Poslanika, salallahu alejhi ve sellem, zamolili: “O Allahov  Poslaniče,  reci nam nešto  o  sebi”,  pa im je rekao: - Ja sam dova moga oca Ibrahima i nagovijest Isaova.  Moja majka je,  kada me je zanijela,  vidjela kao  da je iz nje izašla svjetlost koja je obasjala dvorce Busreu Šamu”.

Hadis sličan ovome se prenosi i od Irbada ibn Sarije i Ebu Umame, a oni od Poslanika s tim što  u  njemu  stoji: “Ja sam dova moga oca Ibrahima i nagovijest Isaova,  jer je Ibrahim,  kada je sagradio  Ka‘bu,  zamolio: "Gospodaru naš, pošalji im poslanika jednog od njih. ” (El-Bekare, 129.) Kada se poslanstvo među Izraelćanima završavalo sa Isaom, on im je rekao da među njima više neće biti poslanika, i da će nakon njega poslanik biti Arap, koji neće znati ni čitati ni pisati,  posljednji od  svih  poslanika,  po  imenu  Ahmed,  a to  je ustvari Muhammed  ibn  Abdullah  ibn  Abdulmuttalib  ibn  Hašim,  iz loze Ibrahimovog sina Ismaila.

Uzvišeni  Allah  kaže:  -  I  kada  im  je  on  donio  jasne  dokaze,  oni  rekoše: "Ovo  je  prava  vradžbina!"  Moguće  je  da  se  ovo  odnosi  na  Isaa  a  moguće je i na Muhammeda

Uzvišeni,  zatim,  bodri Svoje robove - vjernike da pomognu  Islam i muslimane,  tako  što  će pomoći i stati uz Njegovog  Poslanika u  širenju  Islama: O vjernici, pomozite Allahovu vjeru, kao što su učenici rekli: "Mi ćemo pomoći Allahovu  vjeru!",  kad  ih  je Isa,  sin  Merjemin,  upitao: "Hoćete li me pomoći Allaha  radi?", tj.  ko  će mi od vas pomoći u pozivanju Allahu? To se desilo u Nazaretu,  po  kome su  kršćani i dobili ime.  Uzvišeni Allah  kaže: I neki od sinova Israilovih su povjerovali, a drugi nisu, tj. u ono u što je on Izraelćane i druge pozivao  da vjeruju,  pa su  jedni povjerovali,  a drugi nisu.  
Među  onima koji su  povjerovali bili su  i svi stanovnici Antakije,  kako  navodi više historičara i mufessira. Njima je Isa, naime, bio poslao trojicu izaslanika, među kojima je bio i Šem'un, pa su se odazvali i povjerovali. Sve u svemu, ovdje se ne misli na one koji se spominju u suri Ja-sin, o čemu smo govorili u kazivanju o  “stanovnicima jednog  grada.” Drugi Izraelćani,  bar većina njih  nisu povjerovali.  Allah, azze ve džel,  je poslije pomogao  one koji su  povjerovali protiv  onih  koji nisu,  pa su  ih  oni nadvladali i pobijedili.  O tome Uzvišeni kaže: I kada  Allah reče: “O Isa, dušu ću ti uzeti i k Sebi te uzdignuti i spasit ću te od nevjernika i učinit ću  da  tvoji sljedbenici budu  iznad  nevjernika,  sve do  Smaka  svijeta.  " (Ali'Imran,  55.) Dakle,  ko  god  mu  je bio  bliži,  pobjeđivao  je onog  drugog. Tako  su  muslimani,  pošto  su  o  njemu  govorili nesumnjivu  istinu,  tj.  da je on Allahov  rob  i poslanik,  pobjeđivali kršćane koji su  zastranili i pretjerivali, pripisujući mu više nego što je Allah preko njega objavio.

Isto  tako,  dok  su  kršćani sveukupno  gledajući ispravnije u  njega vjerovali nego  jevreji,  neka je'Allahovo  prokletstvo  na njih,  pobjeđivali su  jevreje,  u periodu do ponovne pojave Islama i muslimana.



Spuštanje sofre



Uzvišeni  Allah  kaže:  *I  kada  učenici  rekoše:  “O  Isa,  sine  Merjemin,  može

li nam Gospodar tvoj trpezu s neba spustiti”, on reče: “Bojte se Allaha, ako ste vjernici!” *“Mi želimo”,  rekoše oni,  “da  s nje jedemo  i da  srca  naša  budu smirena  i da  se uvjerimo  da  si nam istinu  govorio,  i da  o  njoj budemo svjedoci.  ” *Isa,  sin  Merjemin,  reče: “O Allahu,  Gospodaru  naš,  spusti nam s neba  trpezu  da  nam bude praznik,  i prvima  od  nas i onima  kasnijim,  i čudo Tvoje, i nahrani nas, a Ti si hranitelj najbolji!” * “Ja ću vam je spustiti”, reče Allah,  “ali ću  one među  vama  koji i poslije ne budu  vjerovali,  kazniti kaznom kakvom nikoga na svijetu neću kazniti!" (El-Ma’ide, 112.-115.)

Mi smo  u  našem Tefsiru naveli predaje od  Ibn  Abbasa,  Selmana el-Farisija, Ammara ibn Jasira i drugih, u kojima se govori o spuštanju sofre. U njima stoji da je Isa naredio  učenicima da poste trideset dana.  Kada su  ispostili, zatražili su  od  Isaa da im spusti sofru  s neba da sa nje jedu  i da im se srca smire, kao znak da im je Allah, azze ve džel, primio post i udovoljio njihovoj molbi. Također su htjeli da im to bude praznik, pa da toga dana kada im prestaje post s nje jedu i da im što  je na sofri bude dovoljno  od  prvog  do  posljednjeg,  i bogatom i siromašnom.  Isa, alejhi selam, ih  je počeo  savjetovati,  bojeći se da neće biti zahvalni kako  treba i da nisu  sve ispunili kako  treba.  Međutim,  oni su bili upomi da on zamoli Uzvišenog Gospodara da im to da. Vidjevši da ne odustaju, on je prišao do  mjesta gdje je klanjao, obukao grubu odjeću od kostrijeti, mimo stao, oborio glavu,  zaplakao,  te skrušeno  zamolio  Allaha da im da što  su  tražili.  Na to  je Uzvišeni Allah,  na očigled  svijeta,  spustio  sofru  s neba.  Pojavila se između  dva oblaka i malo  po  malo  se približavala.  Kako  se spuštala,  Isa je molio Uzvišenog  Gospodara da je učini milošću,  blagoslovom i spasom,  a ne kaznom.  Tako  se spuštala,  dok  se nije spustila tačno  ispred  Isaa Ss^i.  Pošto  je bila prekrivena boščom,  Isa je počeo  otkrivati,  izgovarajući: “U ime Allaha, najboljeg  opskrbljivača.” Na njoj je bilo  sedam riba i sedam pogačica.  Jedni kažu da je bilo još i sirće, a drugi i šipak i drugo voće. Od nje se osjećao lijep miris. Allah je rekao: "Budi”, i ona je bila. Isa je zatim rekao da jedu, a oni su odgovorili da neće prije njega. Na to je Isa rekao da su je oni prvi tražili. Pošto su  odbili da prvi počnu  jesti,  Isa, alejhi selam, je naredio  da se podijeli siromasima, bijednicima,  bolesnim i oduzetim kojih  je bilo  oko  hiljadu  i tri stotine.  Kad  su jeli sa sofre, svi koji su bili bolesni i oduzeti su ozdravili, pa su se ostali, kad su to vidjeli, pokajali što i oni nisu jeli. Dalje se kaže da je sofra silazila svaki dan po jedanput, i da je svijet s nje jeo, a da nikom nije bilo malo, jer je isto jeo i prvi i posljednji,  iako  ih  je ponekad  bilo  i po  sedam hiljada osoba.  Zatim je silazila svakog  drugog  dana,  kao  što  je i Salihov  narod  pio  mlijeko  od  deve svakog  drugog  dana.  Zatim je Allah, azze ve džel,  naredio  Isau  da sa nje jedu  samo siromašni,  mimo  bogatih.  To  je,  međutim,  mnogima teško  palo.  Dvoličnjaci su se počeli buniti i prigovarati, pa je prestala silaziti, a oni koji su prigovarali bili su pretvoreni u svinje.

Ibn  Ebi Hatim i Ibn  Džerir navode da je El-Hasan  ibn  Kaz‘a el-Bahili pričao,  da je čuo  od  Sufjana ibn  Habiba,  on  od  Se'ida ibn  Ebi‘Arube,  on  od Katadea,  on  od  Hallasa,  a on  od  Ammara ibn  Jasira,  da je Poslanik, salallahu alejhi ve sellem, rekao: “Na sofri,  koja je bila spuštana s neba,  bilo  je meso  i hljeb.  Onima kojima je spuštana bilo je naređeno da ne taje, ne lakome se i uzimaju za sutra. Međutim, bili su lakomi, pa su uzimali i gomilali, zbog čega su se pretvorili u majmune i svinje.”'

Ovu  predaju  Ibn  Džerir navodi i od  Bendara,  on  od  Ibn  Ebi Adijja,  on  od Se‘ida,  on  od  Katadea,  on  od  Hallasa,  a on  od  Ammara,  kao  mewkuf i to  je ispravnije. On je također navodi i od Simaka, on od jednog čovjeka iz plemena Benu  Adžl,  a on  od  Ammara,  kao  mevvkuf što  je ispravnije.  Allah,  opet, najbolje zna.  Između  Ammara i Hallasa nedostaje jedan  prenosilac.  Sve u svemu,  da je sigurno  da je ova predaja od  Poslanika,  ona bi bila presudna u ovom slučaju.

Učenjaci se ne slažu da lije ova sofra uopće bila spuštana ili nije. Većina ih smatra da je bila spuštana,  jer na to  ukazuju  navedene predaje,  a tako  se da razumjeti i iz vanjskog  smisla kur’anskog  teksta,  pogotovu  iz riječi: Ja  ću  vam nju spustiti; Tako navodi Ibn Džerir, a Allah, opet, najbolje zna.

Pored  toga,  Ibn  Džerir vjerodostojnom predajom navodi da su  Mudžahid  i Hasan  ibn  Ebi el-Hasan  el-Basri rekli: “Sofra nije spuštena,  jer su  oni odustali kada je Allah, azze ve džel,  rekao: ali ću  one među  vama  koji i poslije ne budu  vjerovali, kazniti kaznom kakvom nikoga na svijetu neću kazniti!

Zato se kaže da kršćani za slučaj sa sofrom ništa ne znaju, jer se taj slučaj ne spominje u  njihovoj knjizi; iako  se o  njemu  u  više predaja govori.  Allah, opet, najbolje zna.* 

Mi  smo  o  ovom  slučaju  u  našem  Tefsiru  opširnije  govorili,  pa  ko  želi  neka to tamo potraži. Hvala Allahu na Njegovoj dobroti.



Ebu  Bekr ibn  Ebi ed-Dunja navodi da mu  je jedan  čovjek,  čijeg  se imena ne sjeća,  pričao  da je Hadždžadž ibn  Muhammed  pričao,  da je čuo  od  Ebu Hilala Muhammeda ibn  Sulejmana,  on  od  Bekra ibn  Abdullaha el-Muznija da je rekao: “Učenici su  jednom prilikom izgubili svoga poslanika Isaa,  pa im je rečeno da se uputio prema moru, te su krenuli u potragu za njim, pa su kad su došli do  mora,  ugledali kako  hoda po  vodi i kako  ga valovi čas dižu  a čas spuštaju.  Bio  je napola obučen,  a napola zaogrnut svojom odjećom.  Kad  im je prišao,  jedan  od  njih,  za koga Ebu  Hilal kaže da misli da je bio  najbolji,  je rekao: “Da ti priđem,  Allahov  poslaniče!?”,  pa mu  je odgovorio: “Priđi!” Ovaj je,  stavivši jednu  nogu  na vodu,  zakoračio  drugom,  povikao: “Uh! Utopih  se,  Allahov  poslaniče!” “Daj mi ruku,  lakovjerni!”,  odgovorio  je Isa, “da čovjek,  koliko  jednu  dlaku  iskreno  vjeruje,  bez ikakvih  teškoća bi hodao po vodi.”

Sličnu  predaju  navodi  i  Ebu  Se‘id  ibn  el-A‘rabi  od  Ibrahima  ibn  Ebi  el- Džehima, on od Sulejmana ibn Harba, a on od Ebu Hilala ibn Bekra.

Ibn  Ebi ed-Dunja dalje navodi: “Muhammed  ibn  Alijj ibn  el-Hasan  ibn Suljan  nam je pričao,  da je čuo  od  Ibrahima ibn  el-Eš‘asa,  a on  El-Fudajla ibn Ijada da je rekao: - Upitan  kako  može ići po  vodi,  Isa je odgovorio: “Zahvaljujući imanu  i čvrstom ubjeđenju.” “Vjerujemo  kao  i ti i čvrsti smo  kao i ti!”,  odgovorili su,  pa im je rekao: “Pa hajde,  onda hodajte i vi!” Kad  su, krenuvši za njim,  potonuli,  upitao  ih  je: “Šta vam je?”,  odgovorili su  mu: “Strah  nas je valova.” “A zar vas nije strah  Gospodara valova?!”,  upitao  je. Zatim je,  kad  ih  je izvadio  i izvukao  na kopno,  zgrabio  rukama pijesak  i otvorio.  U jednoj ruci mu  je bilo  zlato,  a u  drugoj zemlja ili pijesak.  “Šta vam je od ovo dvoje draže?”, upitao je, pa su odgovorili: “Zlato.” Na to je on rekao: “Kod mene je ijedno i drugo isto.”

U kazivanju  o  Jahjau,  sinu  Zekerijjaovom,  ranije smo  rekli da se od  nekih učenjaka iz prvih  generacija navodi da je Isa nosio  odjeću  od  kostrijeti i jeo lišće sa drveća,  da nije imao  stana,  porodice ni imetka,  niti išta što  je ostavljao za sutra. Neki od njih kažu da je jeo od zarade svoje majke, koja je prela vunu. Neka je Allahov blagoslov i mir na njega.

Ibn  Asakir navodi da je Eš-Ša‘bi rekao: “Kada bi se u  Isaovom a.s. prisustvu  spomenuo  Sudnji dan,  on  bi vrisnuo  i rekao: “Ne priliči sinu Merjeminom da šuti kada mu  se spomene Sudnji dan.” Od  Abdulmelika ibn Se'ida ibn Ebdžera se prenosi da bi Isa, kada bi čuo vaz, zaplakao poput majke kojoj je dijete umrlo.

Abdurrezzak  navodi da je čuo  od  Ma'mera,  on  od  Dža‘fera ibn  Belkana da je Isa imao običaj reći: “Allahu moj, ja ne mogu otkloniti ono što ne volim, niti mogu  pribaviti ono  što  želim.  Ja sam u  vlasti drugog  i ovisan  sam o  svojim djelima.  Zato  od  mene nema većeg  siromaha! Allahu  moj,  ne dozvoli da se neprijatelj raduje mojoj nesreći i preko  mene ne unesreći moga prijatelja.  Ne dopusti da me u  vjeri snađe nevolja i ne dozvoli da me se domogne onaj ko prema meni nema milosti.”

Fudajl ibn  Ijad  prenosi od  Junusa ibn  Ubejde,  da je Isa, alejhi selam, govorio: “Niko  neće istinski vjerovati sve dok  bude brinuo  šta će na ovom svijetu  jesti.” Fudajl također kaže da je Isa govorio: “Razmišljao  sam o  stvorenjima,  pa sam zaključio da je po meni srećniji onaj ko nikako nije ni stvoren!”

Ishak  ibn  Bišr  od  Hišama  ibn  Hasana  prenosi  da  je  El-Hasan  rekao:  “Na Sudnjem  danu  će  Isa  biti  prvi među  isposnicima.”  On,  također,  kaže:  “Oni koji se budu klonili grijeha, na Sudnjem danu će biti proživljeni sa Isaom.”

On  dodaje: “Jednog  dana je Isa,  stavivši kamen  pod  glavu  umjesto  jastuka, legao i duboko zaspao, pa je naišao Iblis i rekao: “O Isa, zar ne tvrdiš da ti od ovog svijeta ništa nije potrebno? Pa i taj kamen je jedna od dunjalučkih stvari!” Na to  je Isa ustao,  uzeo  kamen  i bacio  ga prema njemu  i rekao: “Eto  ti ga, zajedno sa dunjalukom!”

Mu‘temir ibn  Sulejman  kaže da je Isa jednom prilikom izašao  pred  svoje drugove,  zaogrnut samo  vunenim ogrtačem,  koji mu  je pokrivao  samo  ono najnužnije.  Bio  je bos,  uplakan,  razbarušene kose,  požutio  od  gladi i ispucalih usana od  žeđi.  “Neka je na vas mir,  o  potomci Israilovi!”,  rekao  je: “Ja sam, Allahovom voljom, dao dunjaluku mjesto koje mu i pripada - ne diveći se i ne hvaleći ga.  Znate li gdje mi je kuća?” “Gdje ti je kuća,  Duhu  Božiji?”,  upitali su,  pa im je rekao: “Moje kuće su  džamije,  miris: voda,  začin: glad,  a noćna svjetiljka Mjesec.  Zimi namaz obavljam gdje Sunce obasjava,  mirisna trava mi je zemaljsko zelenilo, a vuna odjeća. Znak mi je strah od Gospodara, a prijatelji su  mi nepokretni i ubogi siromasi.  Omrknem i osvanem bez igdje ičega,  dobre sam duše i mirne savjesti.  Ima li iko  bogatiji od  mene?” Ovo  prenosi Ibn Asakir.

U životopisu  Muhammeda ibn  el-Welida ibn  Ebbana ibn  Hibbana Ebi el- Hasana el-Ukajlija el-Misrija se navodi: “Hani‘ ibn  Mutevekkil el-Iskenderani nam je pričao, da je čuo od Hajweta ibn Šurejha, on od El-Welida ibn Ebu el- Welida,  on  od  Šefijja ibn  Mati‘a,  a on  od  Ebu  Hurejre,  da je Poslanik, salallahu alejhi ve sellem, rekao: “Uzvišeni Allah je objavio Isau: - O Isa, seli se iz jednog u drugo mjesto, kako  te  ne  bi  prepoznali  i  uznemiravali.  Tako  mi  Moje  moći  i  veličine,  dat  ću  ti  za žene hiljadu hurija, prirediti ti svadbenu gozbu od četiri stotine godina!”

Ipak  je začuđujuće da se ova predaja pripisuje Poslaniku.  Moguće je da je ona mewkuf i da ju  je Šefijj ibn  Mati preuzeo  od  Ka‘ba el-Ahbara ili nekog drugog ko prenosi israilijjate. Allah, opet, najbolje zna.

Abdullah  ibn  el-Mubarek  kaže: “Sufjan  ibn  Ujejne prenosi od  Halefa ibn Hušiba,  da je Isa rekao  učenicima: “Kao  što  su  vladari vama prepustili mudrost, tako i vi njima prepustite dunjaluk.”

Katade  navodi  da  je  Isa, alejhi selam, rekao:  “Pitajte  me!  Ja  sam  blaga  srca  i  sam  u svojim očima mali!”

Ismail ibn  Ajjaš prenosi od  Abdullaha ibn  Dinara da je Ibn  Omerpričao,  da je Isa svojim učenicima savjetovao: “Jedite ječmeni hljeb,  pijte čistu  vodu  i sa ovim se svijetom rastavite mirne savjesti i bezbrižni.  Tako  mi onoga što govorim,  slast ovog  svijeta podrazumijeva gorčinu  onoga,  a gorčina ovoga, slast i uživanje na onom svijetu.  Allahovi robovi ne žive raskošno.  Tako  mi mojih  riječi,  najgori od  vas je učen  čovjek  koji svojim prohtjevima daje prednost nad znanjem i želi da svi ljudi budu poput njega.” Predaju sličnu ovoj prenosi i Ebu Hurejre.

Ebu  Mus'ab  prenosi od  Malika da je čuo,  da je Isa rekao: “O Israilovi potomci,  uzimajte bistru  vodu,  poljsku  zelen  i ječmeni hljeb,  a čuvajte se pšeničnog hljeba, jer na njemu nećete biti zahvalni.”

Ibn  Wehb  prenosi od  Sulejmana ibn  Bilala,  da je Jahja ibn  Se‘id  pričao  da je Isa govorio: “Neka vam ovaj svijet bude mjesto kroz koje ćete prolaziti, a ne koje će te graditi.”

Također je govorio: “Ljubav  prema dunjaluku  je uzrok  svakom grijehu. Pogled  u  srcu  izaziva strast.” Wuhejb  ibn  el-Werd  prenosi sličnu  predaju  i još dodaje: “A koliko je strasti u srcima ljudi dovelo do dugog oplakivanja.”

Od Isaa 8SSI se prenosi da je rekao: “O ti čovječe slabiću, boj se Allaha ma gdje bio. Na ovom svijetu budi gost prolaznik. Neka ti kuće budu džamije. Oči navikni na plač,  tijelo  na sabur a srce na razmišljanje i nemoj brinuti za sutrašnju nafaku, jer je to greška!”

Također se od  njega prenosi da je rekao: “Kao  što  niko  od  vas ne može napraviti kuću  na morskom valu,  neka tako  ni ovaj svijet ne smatra boravištem.”

U tom smislu Sabik el-Berberi spjeva:
Sabljama ste uzeli sebi kuće -
a da li se na vodi pravi kuća od ilovače!

Suijan  es-Sewri kaže da je Isa,  sin  Merjemin,  rekao: “Ne može u  srcu vjernika istovremeno  postojati ljubav  i prema dunjaluku  i prema Ahiretu,  kao što u jednoj posudi ne mogu biti voda i vatra.”

Ibrahim el-Harbi prenosi od  Davvuda ibn  Rešida,  da je Ebu  Abdullah  es- Sufi rekao: - Isa je rekao: “Onaj ko traži dunjaluk je poput onog ko pije morsku vodu: što je više pije više žedni, sve dok ga ne ubije.”

Od  Isaa  se,  također,  prenosi  da  je  rekao:  “Šejtan  je  uz  dunjaluk.  On  sa imetkom zavarava, uljepšava prohtjeve i budi strasti.”

El-A‘meš  od  El-Hajseme  prenosi  da  je  rekao:  “Isa  bi  stavio  hranu  pred svoje prijatelje, pa bi ustao i rekao: “Tako i vi počastite ostale ljude.”

Jedna žena je rekla Isau  “Blago  li se krilu  koje te je nosilo  i grudima koje su te dojile!” On je na to rekao: “Blago li se onom ko uči Allahovu Knjigu i po njoj radi!”

On je, također, rekao: “Blago li se onom ko plače kad se sjeti svojih grijeha, ko  čuva svoj jezik  i kome nije tijesna njegova kuća.” Od  njega se,  također, prenosi da je rekao: “Blago li se onom ko spava i ne razmišlja o grijehu, nego razmišlja o onome što nije grijeh.”

Malik  ibn  Dinar kaže: “Jednom je prilikom Isa sa svojim sljedbenicima naišao  pored  lešine,  pa su  rekli: “Kako  zaudara!”,  a on  je rekao: “Kako  ima bijele zube!”, da bi ih odvratio od ogovaranja.”

Ebu Bekr ibn Ebi ed-Dunja navodi, da je Husejn ibn Abdurrahman pričao, da je Zekerijja ibn Adijj rekao: - Isa, sin Meijemin, je rekao: “O učenici, budite zadovoljni i sa malo dunjaluka ako je sa vjerom sve u redu, kao što su dunjalučari zadovoljni i sa malo vjere ako je sa dunjalukom sve u redu!”

Neki je pjesnik prepjevao Zekerijjaove riječi:
Vidim kako su neki ljudi zadovoljni i sa minimumom u vjeri, ali neće da se zadovolje sa minimumom u životnim potrebama.
U korist vjere odreci se dunjaluka koji pripada vladarima, kao što se vladari odriču vjere u korist dunjaluka!

Ebu  Mus'ab  prenosi od  Malika da je Isa,  sin  Meijemin,  rekao: “Ne govorite puno,  osim ako  spominjete Allaha,  jer će vam srca,  a da i ne znate,  postati gruba,  a grubo  srce je daleko  od  Allaha.  Ne odnosite se prema ljudskim grijesima kao  gospodari,  nego  kao  robovi! Ljudi je dvije vrste: jedni koji su dobro i drugi koji pate. Smilujte se onima koji pate i zahvaljujte Allahu ako ste dobro!”

Es-Sewri prenosi da je od  svoga oca čuo,  da je Ibrahim et-Timi pričao,  da je Isa svojim sljedbenicima rekao: “Istinu  vam govorim: - Ko  traži Firdews neka se hrani crnim hljebom od ječma i spava na smetljištu sa psima.”

Malik  ibn  Dinar kaže da je Isa, alejhi selam, rekao: “Za postizanje Firdewsa se ne traži puno: treba se zadovoljiti sa crnim ječmenim hljebom iz luga i logom sa psima na smetljištu.”

Abdullah  ibn  el-Mubarek  kaže da je čuo  od  Suijana,  on  od  Mensura,  da je Šalim ibn  Ebi el-Dža‘d  pričao,  da je Isa, alejhi selam, rekao: “Radite radi Allaha a ne radi svojih  stomaka.  Pogledajte ptice koje omrknu  i osvanu,  a ne siju  i ne žanju, nego im Allah daje nafaku. Ako kažete da su vam stomaci veći nego kod ptica, onda pogledajte divlje konje i krave: oni također osvanu a da ne siju i ne žanju, nego ih Allah opskrbljuje.”

Sefwan ibn Amr prenosi od Šurejha ibn Abdullaha, da je Jezid ibn Mejsere pričao,  da su  učenici jednom prilikom upitali Mesiha: “O Božiji vjerovjesniče, pogledaj kako  je ova džamija lijepa!”,  pa im je rekao: “Amin,  Amin! Istinu vam govorim, Allah od ove džamije neće ostaviti ni jedan kamen, a da ga zbog ljudskih grijeha neće srušiti. Allah ne ukazuje svoju milost zbog zlata, ni srebra ni ovog  kamenja,  kome se divite.  Njemu  su  od  svega toga draža čista srca vjernika.  Zahvaljujući njima,  Allah  daje život na Zemlji i zbog  njih,  kad  se iskvare, razara Zemlju.”

Hafiz Ebu  el-Kasim ibn  Asakir u  svom Tarihu navodi: “Ebu  Mensur ibn Muhammed  es-Sufi nam je pričao,  da je čuo  od  Aiše bintu  el-Hasan  ibn Ibrahim el-Werkanijje, ona od Ebu Muhammeda Abdullaha ibn Omera ibn Abdullaha ibn  el-Hešima,  on  od  El-Welida ibn  Ebana,  on  odAhmeda ibn Dža'fera er-Razija,  on  od  Suhejla ibn  Ibrahima el-Hanzalija,  on  od Abdulwehhaba ibn  Abdulaziza,  on  od  El-Mu‘temira,  on  od  Mudžahida,  a on  od Ibn  Abbasa,  da je Poslanik, salallahu alejhi ve sellem,   rekao: - Jednom prilikom je Isa, alejhi selam, naišao  pored jednog pustog grada.

Zadivivši se njegovim građevinama,  rekao  je: “Gospodaru  moj,  naredi ovom gradu da mi se odazove”, pa je Allah objavio tom gradu: “O pusti grade, odgovori Isau!” Grad  je na to  zovnuo: “Dragi Isa,  šta želiš od  mene?”,  pa je upitao: “Šta se desilo  sa tvojim drvećem,  sa rijekama,  dvorcima i stanovnicima?”,  pa je grad  odgovorio: “Dragi Isa,  obistinilo  se obećanje tvoga Gospodara,  pa mi se drveće osušilo,  potoci presušili,  dvorci porušili a stanovnici grada pomrli!” “A gdje je njihovo  blago?”,  upitao  je Isa,  pa mu  je grad  odgovorio: “Skupljali su  ga i od  halala i od  harama,  pa sada truhne u mojoj utrobi.  Allahu, azze ve džel,  pripada sve što  je na nebesima i na Zemlji.” Na to  je Isa, alejhi selam, rekao: “Čudim se trojici: onom ko  traži dunjaluk,  a smrt mu  je za petama, onom ko  gradi dvorce,  a kabur mu  je stanište i onom ko  se previše smije,  a Džehennem je ispred  njega! Čovječe,  nezasit si sa velikim a nezadovoljan  sa malim.  Svoj imetak  skupljaš onom ko  te neće pohvaliti i daješ ga onom ko  te neće opravdati.  Ti si rob  svoga stomaka i strasti,  a stomak  ćeš zasititi tek  kad uđeš u  kabur.  I ti ćeš vidjeti,  čovječe,  da će imetak  što  skupljaš tuđi postati.” Ovaj hadis je garib, ali smo ga naveli zato što sadrži lijepe savjete.

Sufjan  es-Sewri prenosi od  svoga oca,  a on  od  Ibrahima et-Timija da je Isa, alejhi selam, rekao: “O učenjaci, neka vam vaše riznice budu na nebu, jer je ljudsko srce tamo gdje mu je i riznica.”

Sewr ibn  Zejd  prenosi od  Abdulaziza ibn  Zebjana da je Isa,  sin  Merjemin, rekao: “Onaj ko  uči drugoga,  podučava i radi,  u  Carstvu  nebeskom zvat će se velikim.” Ebu Kurejb kaže da se prenosi da je Isa, alejhi selam, rekao: “Nema koristi od znanja koje te prati u slasti, a iznevjerava u teškoćama.”

Ibn   Asakir   sa   garib   senedom   navodi   od   Ibn   Abbasa   da   je   Poslanik rekao:  “Isa  je  ustao  i  pred  Izraelćanima  rekao:  “O  učenici,  nemojte  mudrosti govoriti  onima  koji  ih  ne  zaslužuju,  jer  ćete  im  nepravdu  učiniti,  a  nemojte  ih kriti  od  onih  koji  ih  zaslužuju,  jer  ćete  tada  i  njima  nepravdu  učiniti.  Znanje se  dijeli  na  tri  vrste:  ono  koje  je  sigurno  pa  ga  slijedite,  ono  koje  je  krivo  pa ga  se  klonite  i  ono  koje  je  nesigurno,  pa  sud  o  njemu  prepustite  Uzvišenom Allahu.”

Abdurrezzak  navodi da je čuo  od  Ma‘mera,  a on  od  jednog  čovjeka,  da je Ikrime pričao,  da je Isa rekao: “Ne bacajte bisere pred  svinje,  jer one sa njima ništa neće uraditi i ne dajite mudrost onom koje ne želi, jer je mudrost bolja od bisera a onaj ko je ne želi gori je od svinje!”

Wehb  i još neki navode da je Isa svojim učenicima rekao: “Vi ste učenjaci na Zemlji,  pa kada se vi pokvarite nema vam lijeka.  Vi imate dva svojstva neznalica: smijete se bez razloga i ujutro  kasno  ustajete,  a da prethodno  niste noć u ibadetu proveli.”

Prenosi  se  da  je  upitan  ko  od  ljudi  najviše  sije  nered,  odgovorio  da  su  to greške učenih, jer kad učeni pogriješe, griješi i ostali svijet.

Također se kaže da je rekao: “O zli učenjaci, dunjaluk ste stavili u glave, a Ahiret pod  noge! Riječi su  vam lijek,  a djela bolest.  Vi ste poput drveta oleander - lijepo izgleda, ali se onaj ko ga okusi otruje.”

Wehb  kaže da je Isa rekao: “O zli učenjaci,  sjedite pred  džennetskim kapijama,  a u  njega ne ulazite niti siromašne pozivate da u  njega uđu.  Kod Allaha, subhanehu ve te'ala, je najgori čovjek učenjak, koji svojim znanjem traži imetak.”

Mekhul kaže da su se jednom prilikom sreli Jahja i Isa, pa su se rukovali, a Isa se smijao.  Na to  ga je Jahja upitao: “Šta je to,  tetiću,  vidim te nasmijanog kao  da si siguran  za sebe?”,  pa mu  je Isa odgovorio: “A šta je to  pa te vidim namrgođenog,  kao  da si pao  u  očaj?” Na to  je Allah, subhanehu ve te'ala,  objavio: “Od  vas dvojice Mije draži onaj ko se onom drugom nasmijao.”

Wehb  ibn  Munebbih  kaže: “Jednom prilikom je Isa sa svojim učenicima stao  iznad  kabura u  koji je spuštan  mrtvac,  pa su  počeli govoriti o  kaburu  i o njegovoj tjeskobi,  pa je Isa rekao: “Vi ste već bili tamo  gdje je tješnje nego  u kaburu: u  utrobama svojih  majki.  Kada Allah  hoće,  On  dadne da i tijesno mjesto bude široko i udobno.”

Ebu  Omer  ed-Darir  kaže:  “Čuo  sam  da  bi  Isau,  kada  bi  se  sjetio  smrti,  krv kapala iz kože.”

O  ovome  postoji  više  predaja.  Mi  smo  prenijeli  samo  jedan  dio  onoga  što navodi Hafiz Ibn Asakir. Allah upućuje onome što je ispravno.

Isaovo a.s. uzdizanje na nebo - jevreji i kršćani su izmislili slučaj o raspeću

Uzvišeni Allah  kaže: *I nevjernici počeše smišljati spletke,  ali ih  je Allah otklonio, jer On to umije najbolje. *I kada Allah reče: “O Isa, dušu ću ti uzeti i k Sebi te uzdignuti i spasiću te od nevjernika i učiniću da tvoji sljedbenici budu iznad  nevjernika,  sve do  Smaka  svijeta.  Meni će se poslije svi povratiti i Ja  ću vam o onom u čemu se niste slagali presuditi. ” (AliTmran, 54.-55.)

Uzvišeni,  također,  kaže: *Ali zato  što  su  zavjet prekršili i što  u  Allahove dokaze nisu  povjerovali,  što  su  ni krive ni dužne vjerovjesnike ubijali i što  su govorili: ‘‘Naša  su  srca  okorjela" - Allah  im je zbog  nevjerovanja  njihova  srca zapečatio,  pa  ih  je samo  malo  vjerovalo: *i zbog  nevjerovanja  njihova  i zbog iznošenja  teških  kleveta  protiv Merjeme,  *i zbog  riječi njihovih: "Mi smo  ubili Mesiha,   Isaa,   sina   Merjemina,   Allahovog   poslanika!"   A   nisu   ga ubili ni razapeli,  već im se pričinilo.  Oni koji su  se o  njemu  razilazili; oni su  sami o tome u  sumnji bili,  o  tome nisu  ništa  pouzdano  znali,  samo  su  nagađali,  a sigurno  je da  ga  nisu  ubili,  *već ga  je Allah  uzdigao  Sebi.  A Allah  je silan  i mudar.  *I  nema  ni jednog  sljedbenika  Knjige koji,  kada  bude umirao,  neće u njega  onako  kako  treba  povjerovati,  a  na  Sudnjem danu  on  će protiv njih svjedočiti. (En-Nisa’, 155.-159.)

Ovdje Uzvišeni govori da je Isaa,  nakon  što  ga je obavio  snom,  uzdigao  na nebo.  Ovakvo  razumijevanje ajeta je najvjerodostojnije i najispravnije.  Tako  ga je spasio  od  jevreja koji su  mu  željeli nanijeti zlo,  pa su  ga oklevetali jednom tadašnjem vladaru nevjerniku.

Hasan  el-Basri i Muhammed  ibn  Ishak  kažu  da se vladar zvao  Dawud  ibn Nura i da je on  naredio  da se Isa razapne i ubije,  pa su  ga u  jednoj kući u Jerusalimu  u  petak  navečer,  uoči subote opkolili.  Kada su  trebali provaliti i ući u kuću, Allah je dao da jedan od učenika liči na Isaa, a Isa je kroz otvor na kući uzdignut na nebo,  naočigled  prisutnih.  Kada su  čuvari ušli unutra,  našli su  tog mladića koji je izgledao kao Isa, pa su ga uhvatili - misleći da je Isa - i razapeli ga,  bacajući mu  tmje na glavu  da bi ga ponizili.  Većina kršćana,  koji nisu prisustvovali tom događaju  sa Isaom,  povjerovala je jevrejima da je razapet,  pa su tako zalutali na krivi put.

Uzvišeni Allah,  zatim,  kaže: I nema  ni jednog  sljedbenika  Knjige koji,  kada bude umirao, neće u njega onako kako treba povjerovati, tj. kada se pred Smak svijeta,  pred  kraj vremena,  spusti na Zemlju.  On  će tada,  naime,  ubiti svinju, slomiti krst i ukinuti džizju i uvažavati samo Islam.

Mi smo  o  tome opširnije govorili kad  smo  govorili o  prvom ajetu  iz sure En-Nisa’.  Tu  smo  naveli hadise koji govore o  tome.  Također smo  o  tome opširno  govorili i u  djelu  el-Fitenu  we-l-Melahimu, gdje smo  naveli predaje koje govore o  silasku  Mesiha Isaa po  Allahovom naređenju,  da ubije lažljivca Dedždžala koji će pozivati na krivi put.

Evo predaja koje govore o tome kako je Isa, alejhi selam, uzdignut na nebo.

Ibn  Ebi Hatim navodi da je Ahmed  ibn  Sinan  pričao,  da je čuo  od  Ebu Muawije,  on  od  El-Minhala ibn  Amra,  a on  od  Se'ida ibn  Džubejra,  da je Ibn Abbas rekao: “Kada je Allah  htio  podići Isaa na nebo,  on  se u  jednoj kući pojavio  pred  svojim sljedbenicima,  tačnije dvanaestoricom svojih  učenika.  U kuću  je ušao  i pred  njima se pojavio  mokre glave,  kao  da je iz vode izašao  i rekao: “Među vama ima jedan koji će me dvanaest puta zanijekati, nakon što je povjerovao u mene!” Zatim je upitao: “Ko od vas pristaje da liči na mene i da umjesto  mene bude ubijen  uz obećanje da će na mom stepenu  biti?” Na to  se javio jedan mladić, najmlađi od svih. Isa mu je rekao da sjedne, a zatim ponovo upitao,  pa je opet onaj mladić ustao  i rekao: “Ja ću.” Na to  je Isa rekao: “Dobro,  ti si taj.”,  pa je primio  Isaov  izgled,  a onda je Isa kroz otvor na kući uzdignut na nebo.

On  dalje kaže: “Zatim je došla jevrejska potjera,  pa su  uhvatili onog  ko  je ličio  na Isaa,  ubili ga i razapeli.  Jedan  od  njih  je dvanaest puta porekao  Isaa, nakon što je u njega vjerovao. Oni su se kasnije podijelili u tri frakcije. Jedni su govorili: “Među nama je bio bog dokle je htio, pa se onda popeo na nebo.” To su bili jakobiti. Drugi su govorili: “Među nama je bio Sin Božiji dokle je htio, pa ga je onda Bog  podigao  sebi.” To  su  bili nestorijanci.  Treći su  govorili: “Među  nama je bio  Božiji rob  i poslanik  dokle je htio,  pa ga je onda Allah uzdigao  Sebi.” To  su  bili muslimani.  Prve dvije grupe su  se ujedinile protiv muslimana i pobile ih,  tako  da pravog  Islama nije bilo  sve dok  Allah  nije poslao Muhammeda s.a.v.s.

Ibn  Abbas  kaže:  “Na  to  se  odnose  riječi  Uzvišenog:  Pa  smo  Mi  one  koji su   povjerovali   -   protiv   neprijatelja   njihovih   pomogli   i oni su pobjedili (Es-Saff, 14.)

Sened  ove predaje je vjerodostojan  do  Ibn  Abbasa i ispunjava Muslimove uvjete. Prenosi je i Nasaija od Ebi Kurejba, on od Ebu Muavvije itd., kao i Ibn Džerir od Muslima ibn Džunade, a on od Ebu Muawije.

U  tom  smislu  govori  više  učenjaka  iz  prvih  generacija,  među  kojima  i Muhammed  ibn  Ishak  ibn  Jesar,  koji  to  navodi  opširno.  Tako  on  kaže:  “Isa je  počeo  moliti  Allaha  s.v.t.  da  mu  produži  život,  kako  bi  izvršio  poslanički zadatak  i  upotpunio  misiju,  u  želji  da  što  više  svijeta  pristupi  Allahovoj  vjeri. Kaže  se  da je  uz  njega  bilo  dvanaest  učenika:  Butros,  Jakub  ibn  Zedba,  Juhnus -  Jakubov  brat,  Endrawis,  Filips,  Ebrusulma,  Metta,  Tomas,  Jakub  ibn  Halkija, Tedaus,   Fetjatija   i   Judus   -   Kerjajuta   (Juda   Iskariotski),   koji   je   izdao   Isaa jevrejima.”

Ibn  Ishak  dalje kaže: “Među  njima je bio  još jedan  čovjek  po  imenu Serdžus,  koga kršćani prikrivaju,  a kojem je dat Isaov  izgled  i koji je razapet umjesto  njega.  Neki kršćani pak  vjeruju  da je Judus ibn  Kerjajuta bio  taj kome je dat Isaov izgled, i koji je umjesto njega razapet. Allah, subhanehu ve te'ala, najbolje zna!

Ed-Dahhak  navodi  da  je  Ibn  Abbas  rekao:  “Isa  im  je  za  vođu  odredio Šem‘una, a jevreji su ubili Judusa, kojem je dat Isaov izgled.”

Ahmed  ibn  Merwan  kaže:  Muhammed  ibn  el-Džehm  nam  je  pričao:  “Čuo sam  el-Ferraa  da  o  riječima  Uzvišenog:  I  nevjernici  počeše  smišljati  spletke,  ali ih je Allah otklonio, jer On to umije najbolje, kaže: “Isa dugo vremena nije bio kod svoje tetke, pa je došao da je obiđe. Čuvši za njega jevrej Re’su-l-Džalut je krenuo  da ga uhvati.  Tako  su  opkolili kuću  i razvalili vrata,  pa je Re’su-l- Džalut ušao  da uhvati Isaa.  Međutim,  Allah  mu  nije dopustio  da ga ugleda,  pa je svojim ljudima sa isukanim mačem povikao: “Nisam ga vidio.” Međutim, oni su povikali: “Pa ti si Isa!”, jer Allah, subhanehu ve te'ala, mu je bio dao Isaov izgled, pa su ga uhvatili,  pretukli i razapeli.  Zato  Uzvišeni kaže: A nisu  ga  ni ubili ni raspeli, već im se pričinilo.

Ibn  Džerir navodi da je Ibn  Humejd  pričao,  da je čuo  od  Jakuba el- Kummija, on od Heruna ibn Antare, da je Wehb ibn Munebbih rekao: “Isa je sa svojih  sedamnaest učenika ušao  u  jednu  kuću,  pa su  ih  opkolili.  Kada su  ušli, Allah im je svima dao da liče na Isaa. Na to su povikali: “Opčarali ste nas; ali, ili ćete nam pokazati Isaa,  ili ćemo  vas sve pobiti!” Isa je rekao  svojim učenicima: “Ko  će od  vas danas dati svoj život za Džennet?” Jedan  od  njih  je rekao: “Ja ću”, pa je izašao pred njih i rekao: “Ja sam Isa”. A pošto je Allah dao  da liči na Isaa,  oni su  ga uhvatili,  ubili i razapeli.  Tako  se njima pričinilo, pa vjeruju  da su  ubili Isaa.  Kršćani također vjeruju  da je to  bio  Isa.  Međutim, toga dana je Allah uzdigao Isaa.

Ibn  Džerir također,  navodi da je čuo  od  Ishaka,  on  od  Ismaila ibn Abdulkerima,  on  od  Abdussameda ibn  Ma‘kala,  a on  od  Wehba da je rekao: “Kada je Allah  dao  do  znanja Isau,  sinu  Meijeminu,  da uskoro  odlazi sa ovog svijeta,  prepao  se smrti i to  mu  je teško  palo,  pa je pozvao  učenike,  pred  njih stavio da jedu i rekao im: “Dođite mi večeras, jer ste mi nešto potrebni.”

Kada su mu te večeri došli, poslužio ih je večerom i počeo dvoriti. Kada su završili sa jelom,  svojom rukom im je oprao  ruke,  polio  im da uzmu  abdest, svojom odjećom ih posušio. Činilo im se da je to previše, pa im je bilo neugodno. Međutim,  on  im je rekao: “Ko  večeras odbije bilo  šta od  onoga što  radim nije moj, niti sam ja njegov!” Tada su mu pustili, a on je, kada je s tim završio, rekao: “To  što  sam večeras učinio  za vas; poslužio  vas jelom; svojom rukom oprao vaše ruke, neka bude za primjer. Vi znate da sam ja najbolji od vas, pa neka se niko  od  vas ne uzdiže nad  onim drugim.  Jedni drugima budite sluge,  kao  što sam ja bio vama! A što se tiče moje potrebe zbog koje sam vas pozvao, to je da molite Allaha i da mu skrušeno dove uputite, kako bi mi produžio život.”

Međutim,  kada su  se pripremili i htjeli početi sa dovama,  obuzeo  ih  je san, pa nisu  mogli učiti dove.  Vidjevši to,  on  ih  je počeo  buditi i govoriti: “Slava Allahu! Zar se ne možete sa mnom strpiti jednu noć i pomoći mi?” “Tako nam Allaha,  ne znamo  šta je sa nama!”,  govorili su.  “Tako  nam Allaha,  znali smo  i više noći bdjeti,  ali sada ne možemo  ni jednu  jedinu  noć! Kad  smo  trebali uputiti dovu  nešto  nas je spriječilo.” Na to je on rekao: “Ode pastir, a stado se raspade!”, jadikujući tako sam sa sobom.

Zatim je rekao: “Noćas će me jedan od vas zanijekati tri puta, prije nego što pijetao  zakukuriče,  a drugi će me jeftino  prodati za nekoliko  dirhema,  i njima se hraniti.” Nakon  toga,  oni su  izašli i razišli se.  Jevreji su  nastavili tragati za njim,  pa su  naišli na ŠenTuna,  jednog  od  učenika i rekli: “On  je jedan  od njegovih  učenika.” On  je to  porekao  rekavši: “Nisam ja njegov  učenik”,  pa su ga pustili.  Zatim su  ga pronašli drugi,  pa je opet porekao  da je Isaov  učenik.  U tom momentu je čuo pijetla kako kukuriče, pa se rastužio i zaplakao.

Kad  je svanulo,  jedan  od  učenika je otišao  jevrejima i rekao: “Šta ćete mi dati ako  vam kažem gdje je Mesih?” Oni su  mu  dali trideset dirhema,  pa ih  je odveo do njega. Međutim, to je bio neko drugi, samo što je ličio na njega, pa su ga misleći da je on  Isa,  uhvatili,  svezali konopcem i poveli sa sobom,  govoreći mu: “Ti si oživljavao  mrtve,  rastjerivao  šejtane i liječio  lude,  pa zar ne možeš sebe spasiti od  ovog  konopca?!” Zatim su  ga pljuvali i bacali na njega trnje, sve dok ga nisu doveli do stuba na kojem su ga htjeli razapeti. Međutim, Allah je Isaa uzdigao Sebi, a oni su razapeli onog što je izgledao kao on i taj je ostao tako sedam dana.

Zatim su  Isaova majka i još jedna žena koju  je on  liječio,  pa ju  je Allah, subhanehu ve te'ala, oslobodio  ludila,  počele plakati na mjestu  raspeća,  pa im je Isa došao  i upitao ih: “Zašto plačete?” One su odgovorile: “Zbog tebe.”

On je rekao: “Mene je Allah uzdigao Sebi i nikakvo me zlo nije pogodilo, a ovo  se njima pričinilo.  Nego,  recite učenicima da mi dođu  na to  i to  mjesto.” Na zakazano  mjesto  došlo  je njih  jedanaest,  bez onoga koji ga je prodao  i prokazao jevrejima. On ih je upitao za njega, pa su mu rekli da se pokajao zbog svoga postupka i da je izvršio  samoubistvo,  udavivši se.  “Da se doista pokajao, Allah bi mu primio pokajanje?”, odgovorio je.

Zatim ih je upitao za mladića po imenu Jahja koji ih je stalno pratio i rekao: “On je sa vama, pa krenite! Svaki od vas će govoriti jezikom drugog naroda, pa ih opominjite i pozivajte na pravi put!”

Međutim,  ova je predaja čudna i garib.  Ipak,  ona je tačnija od  kazivanja kršćana,  Allah  ih  prokleo,  u  kojima stoji da je Mesih  došao  Merjemi,  koja je sjedila i plakala kod  njegovog  kabura,  pa joj je pokazao  ubode od  čavli na svom tijelu  i objasnio  joj da mu  je samo  duša uzdignuta,  a da mu  je tijelo razapeto.  To  je sigurno  laž i izmišljotina,  koja je ubačena u  Indžil.  To  nije tačno i kosi se sa činjenicama i vjerodostojnim dokazima.

Hafiz Ibn  Asakir navodi senedom od  Jahjaa ibn  Habiba da je,  kako  je on čuo,  sedam dana nakon  raspeća Merjema tražila od  vladara da se skine tijelo razapetog čovjeka, jer je mislila da joj je to sin. On joj je tome udovoljio, pa je tijelo  zatim pokopano.  Merjema je rekla Jahjaovoj majci: “Zar nećeš sa mnom otići da posjetimo  Mesihov  kabur?” Kad  su  otišle i prišle kaburu,  Merjema je rekla Jahjaovoj majci: “Zar se nećeš prekriti?”, pa je upitala: “Od koga7”, a ona joj je rekla: “Od onog čovjeka pored kabura.” “Ja nikoga ne vidim”, odgovorila je, pa je Merjema pomislila da bi to mogao biti Džibril, koga odavno nije srela. Jahjaova majka je zastala,  a ona je nastavila ići prema kaburu.  Kada se približila kaburu,  poznala je Džibrila,  koji ju  je upitao: “O Merjemo,  kuda si pošla?” “Pošla sam da posjetim Mesihov  kabur”,  odgovorila je,  “da mu nazovem selam i da ga se prisjetim.” “Merjemo,  Mesih  nije ovdje.  Allah  ga je uzdigao  i očistio  od  nevjernika”,  odgovorio  je.  “Ovdje je mladić kome je dat njegov izgled, i koji je umjesto njega razapet i ubijen. Dokaz za to je i to što ga nema u  njegovoj porodici,  pa ne znaju  šta se s njim desilo  i plaču  za njim. Nego, ti dođi tog i tog dana kod tog i tog šipražja, pa ćeš sresti Mesiha.”

Džibril se zatim digao, a ona se vratila svojoj sestri i ispričala joj o Džibrilu i šipražju o kojem je govorio. Kada je došao zakazani dan, otišla je tamo i našla Isaa. Kada ju je Isa ugledao, on je pohitao prema njoj, sagnuo se i poljubio je u glavu, i počeo za nju moliti, kao što je i prije činio. Zatim joj je rekao: “Majko, nisam ubijen, nego me je Allah uzdigao Sebi. Dozvolio mije da se susretnem s tobom, a smrt će ti doći brzo, pa se strpi i mnogo Allaha spominji.” Zatim se i on digao uvis i više ga nije srela sve do svoje smrti.

Na kraju,  on  kaže: “Čuo  sam da je Merjema poslije Isaa živjela još pet godina i da je imala pedeset i tri godine kada je umrla - neka je Allah zadovoljan sa njom i ona sa Njim.”

Hasan  el-Basri kaže: “Isa je imao  trideset i četiri godine kada je uzdignut.” U jednom hadisu stoji: “Džennetlije će ući u Džennet kao golobradi mladić, namazan surmom. Imat će trideset i tri godine”. U drugom hadisu se dodaje: “kao i Isa, Hasan i Jusuf.”

Tako i Hammad Ibn Seleme navodi od Alije ibn Jezida, da je Se‘id ibn el- Musejjeb rekao: “Kada je Isa uzdignut imao je trideset i tri godine.”

El-Hakim u svom Mustedreku i Jakub ibn Sufjan el-Fesewi u svom Tarihu navode hadis od  Se'ida ibn  Ebi Merjema,  on  od  Nafi'a ibn  Jezida,  on  od Ammareta ibn Gazijjeta, a on od Muhammeda ibn Abdullaha ibn Amra ibn Osmana, da mu je njegova majka, Fatima bintu el-Husejn, pričala da je njoj Aiša govorila: - Fatima mi je pričala da joj je Allahov Poslanik, salallahu alejhi ve sellem, rekao da je svaki poslanik živio samo pola života od poslanika prije njega i da joj je rekao: “Isa,  sin  Merjemin,  živio  je stotinu  dvadeset,  pa ja pretpostavljam da ću umrijeti kad pređem šezdeset godina.” Ovo je El-Fesewijev citat. Međutim, ovaj hadis je garib.

Hafiz Ibn Asakir kaže: “Nije tačno da je Isa živio toliko godina, nego se time misli na trajanje njegovog učenja u njegovom ummetu, jer Sufjan ibn Ujejne prenosi od  Amra ibn  Dinara,  a on  od  Jahjaa ibn  Dža'deta,  da je Fatima rekla: - Allahov  Poslanik  mi je rekao: “Isa,  sin  Merjemin,  je četrdeset godina boravio  među  Israilovim potomcima.” A ovaj hadis je munkati.

Pored toga Džerir i Es-Sewri navode od El-A‘meša, a on od Ibrahima, da je Isa boravio u svom narodu četrdeset godina.

Od  vladara pravovjernih,  hazreti Alije,  se prenosi da je Isa uzdignut dvadeset i druge noći mjeseca ramazana. U toj noći je umro i sam hazreti Alija, pet dana nakon atentata.

Ed-Dahhak od Ibn Abbasa navodi da je rekao: “Kada je Isa a.s. trebao da bude podignut na nebo, došao mu je jedan oblak i približio mu se, pa je on sjeo na njega. Merjema je došla da ga isprati, pa je plakala. On je uzdignut, dok je ona to posmatrala. Isa joj je bacio svoj ogrtač i rekao: “Ovo je znak između tebe i mene na Kijametskom danu.” Svoj turban je bacio Šem'unu. Poslije toga majka ga je nastavila gledati, pokazajući prstom na njega, sve dok joj se nije izgubio iz vida. Voljela ga je puno, jer joj je iskazivao ljubav kao prema oba roditelja budući da nije imao oca. Od njega se zato nije odvajala ni kada je bio na putu, ni kada je bio kod kuće.
Osjećala se, kao što reče jedan pjesnik:
I rastanak od jednog sata pada mi teško, kao smrt, a kako ću izdržati onaj do Sudnjeg dana?

Ishak ibn Bišr od Mudžahida ibn Džubejra prenosi da je rekao: “Kada su jevreji razapeli onog čovjeka, pričinilo im se da je to Mesih. Većina kršćana im je iz svoga neznanja to povjerovala. Poslije toga jevreji su počeli tlačiti njegov sljedbenike, ubijati ih, tući, zatvarati i progoniti, pa je za to čuo bizantijski car, koji je u ono doba vladao i u oblasti Damaska. Njemu je rečeno: “Jevreji proganjaju  sljedbenike jednog  čovjeka koji im je govorio  da je Allahov poslanik i koji je oživljavao mrtve, liječio slijepe i gubave, i činio druga čuda. Jevreji su se okrenuli protiv njega i ubili ga, a njegove sljedbenike ponižavaju, progone i hapse.” Na to je on poslao po njih, pa su mu ih doveli. Među njima su bili: Jahja, sin Zekerijjaov, Šem‘un i još neki, pa ih je pitao o slučaju sa Isaom. Kad su mu ispričali o njemu, on je prihvatio njihovu vjeru, pa je istina pobijedila. Tako se desilo da su kršćani dokazali da jevreji nisu u pravu. Vladar je naredio da se onaj razapeti skine sa stuba na kojem je razapet i da se stub donese. On ga je veličao, pa zbog toga kršćani veličaju krst. I na taj način je kršćanstvo ušlo među Bizantijce.

Međutim, ovo je sporno iz više razloga:
1.  Jahja, sin Zekerijjaov, je bio poslanik i bio je sačuvan od grijeha, a znao je istinu, pa on nije mogao reći da je Isa razapet.

2.  Bizantijci su prihvatili Mesihovu vjeru tek nakon tri stotine godina, u vrijeme Konstantina ibn Kustina, graditelja grada koji se zove po njemu, o čemu ćemo poslije govoriti.

3.  Nakon što su jevreji razapeli onog čojeka, oni su ga bacili zajedno sa stubom i taj prostor odrediše za mjesto gdje će se bacati smetlje, izmet, otpaci i leševi. Tako se radilo sve do vremena već spomenutog Konstantina. Tada je njegova majka Helena el-Haranijja el-Fundukanijja izvadila njegovo  tijelo odatle, misleći da je to Mesih. Pri tome je nađen i stub na kome jc izvršeno raspeće i kaže se da bi ozdravio bilo koji bolesnik kada bi ga dodirnuo. Allah najbolje zna je li to bilo ili nije; je li to bilo zato što se neki dobri čovjek žrtvovao, ili je to bilo veliko iskušenje za kršćane u ono doba. Sve u svemu, oni su taj komad drveta počeli držati kao svetinju, pa su ga obložili zlatom i draguljima.  Od  tada oni raspeće prihvaćaju  kao  istinu  i krst kao  simbol mučeništva.

Zatim je Helena,  majka spomenutog  vladara, naredila, pa je to smetlje uklonjeno i na tom mjestu je napravljena ogromna crkva, luksuzno ukrašena. To je crkva koja je i danas poznata u Jerusalimu, a zove se El-Kamama, s obzirom na to šta je prije nje tu bilo (kumame - smetlje). Također je nazivaju i El-Kijama, aludirajući na to da će Mesihovo tijelo tu biti proživljeno. Zatim je Helena naredila da se gradsko smetlje, prljavština i otpaci bacaju na stijenu, koja je kibla jevrejima. Tako je bilo sve dok Omer ibn el-Hattab nije osvojio Jerusalim i očistio  stijenu  od  prljavštine,  izmeta i smetlja.  Džamiju  nije napravio  iza nego  ispred  nje,  tamo  gdje je Allahov  Poslanik  klanjao  sa ostalim poslanicima u noći Israa i Mi‘radža. Ta džamija se zove El-Mesdžidu- l-Aksa.

Osobine i vrline Isaa, alejhi selam

Uzvišeni Allah kaže: Mesih, sin Merjemin, samo je poslanik - i prije njega su  dolazili i odlazili poslanici,  a  majka  njegova  je uvijek istinu  govorila. (El-Ma’ide, 75.)

Kaže se da je on nazvan Mesihom (onaj koji potire) zato stoje trao Zemlju, tj. što je puno po njoj putovao, bježeći i sklanjajući se sa svojom vjerom od nereda koje su  u  to  doba svojim lažima i spletkama izazivali jevreji, izmišljajući svakojake ljage na njega i njegovu majku. Drugi kažu da je nazvan Mesihom, zato što je imao glatka stopala.

Uzvišeni, također, veli: Zatim smo poslije njih jednog za drugim Naše poslanike slali, dok nismo Isaa, sina Merjemina, poslali, kojem smo Indžil dali. (El-Hadid, 27.) Uzvišeni, također, kaže: A Isau, sinu Merjeminu, smo očigledne dokaze dali i Džibrilom ga pomogli. (El-Bekare, 87. ; 253.) Osim ovih, ima još puno ajeta u tom smislu. Mi smo još ranije naveli hadis koji navode i Buharija i Muslim u svojim Sahihima, u kome stoji: “Svako dijete kada se rodi šejtan udari sa strane, pa glasno zbog toga zaplače. Jedino tako nije bilo sa Merjemom i njenim sinom. I tada je htio udariti, ali je pogodio u štitnik.” Također smo naveli hadis koji se prenosi od Umejra ibn-Hani‘a, on od  Džunadeta,  a on  od  Ubadeta,  da je Allahov  Poslanik s.a.v.s.  rekao: “Ko posvjedoči da nema drugog boga osim Jedinog Allaha, koji nema nikakva sudruga,  i da je Muhammed  Allahov  rob  i Njegov  poslanik,  i da je Isa, alejhi selam, Allahov rob i Njegov poslanik i Njegova Riječ, i Duh koji je udahnuo u Merjemu i da su Džennet i Džehennem istina, Allah, subhanehu ve te'ala, će ga uvesti u Džennet shodno njegovim djelima.” Ovaj hadis navode i Buharija i Muslim, a ovo je Buharijin citat.

Buharija i Muslim, također, navode od eš-Ša‘bija, on od Ebu Burdea, on od Ehu Musaa, a on od svoga oca, da je Allahov Poslanik, salallahu alejhi ve sellem,  rekao: “Kada neko lijepo odgoji svoju robinju i lijepo je poduči, a zatim je oslobodi pa je oženi ima duplu  nagradu.  Kada povjeruje u  Isaa,  sina Meijeminog,  pa poslije povjeruje i u mene, također ima duplu nagradu. I kada se rob boji Allaha, i istovremeno je pokoran i svome gospodaru, i on također ima duplu nagradu.” Ovo je Buharijin citat.

Buharija također navodi: “Ibrahim ibn Musa nam je pričao, da je čuo od Hišama, on od Ma'mera i Mahmuda, on od Abdurrezzaka da je pričao, da je čuo od Ma'mera, on od Ez-Zuhrije, on od Se‘ida ibn el-Musejjeba, a on od Ebu Hurejre, da je Poslanik, salallahu alejhi ve sellem, rekao: - One noći kada sam bio na Israu, sreo sam Musaa.” Zatim, on kaže: “Pa ga je opisao: “On je čovjek”, mislim da je rekao, “kovrdžave kose, kao da je iz plemena Šenu'e.” Poslanik kaže da je sreo i Isaa koga je opisao kao: “srednjeg rasta, rumena lica, kao da je tek izašao iz kupatila.” “Vidio sam i Ibrahima. Od njegovih potomaka ja sam mu  najsličniji.” Ovaj hadis je već naveden  u  kazivanjima o  Ibrahimu  i Musau.

Buharija dalje navodi: - Muhammed ibn Kesir nam je pričao, da je čuo od Israila, on od Osmana ibn el-Mugire, on od Mudžahida, a on od Ibn Omera, da je Poslanik rekao: “Vidio sam Isaa, Musaa i Ibrahima. Isa je bio rumene puti, kovrdžave kose i širokih prsa. Musa smeđ, krupan i visok, kao da je iz plemena ez-Zutt.” Ovaj hadis navodi samo Buharija.

Ibrahim ibn Munzir nam je pričao, da je čuo od Ebu Damre, on od Musaa ibn  Ukbea,  a on  od  Nafi'a,  da je Abdullah  ibn  Omer rekao: “Poslanik  je jednog dana među ljudima govorio o Mesihu ed-Dedždžalu, pa je rekao: “Allah nije ćorav, a Mesih ed-Dedždžal je ćorav u desno oko, kao da mu je truhlo zrno grožđa u  oku.  Noćas sam se sanjao  kod  Ka'be i tamo  sam vidio  smeđeg čovjeka, lijepog kako se može samo zamisliti. Uvojci kovrdžave kose mu padaju niz pleća, a sa glave mu kaplje znoj. Vidio sam kako ruke drži na ramenima dvojice ljudi i čini tawaf oko Ka‘be. “Koje ovo?”, upitao sam, pa su mi rekli: “Mesih, sin Merjemin.” Zatim sam iza njega vidio čovjeka jako kovrdžave kose, ćoravog u desno oko, od ljudi koje sam vidio najviše je ličio na Ibn Katana, pa sam upitao: “Ko je ovo?” “Mesih ed-Dedždžal”, odgovorili su.

Ovaj hadis navodi i Muslim od Musaa ibn Ukbea, a Buharija za njega kaže: “Prenosi ga i Abdullah ibn Nafi‘.” Zatim, on ovaj hadis navodi od Ez-Zuhrije, a on od Salima ibn Omera.

Ez-Zuhri kaže: “Ibn Katan je čovjek iz plemena Huza‘a koji je umro u doba džahilijjeta.”

Ovim je Poslanik opisao dvojicu Mesiha: jednog koji je na pravom putu, i drugog na krivom, da bi vjernici, kad siđe, prepoznali i vjerovali u prvog i bili na oprezu od drugog.

Buharija navodi: - Abdullah  ibn  Muhammed  nam je pričao,  da je Abdurrezzak  pričao,  da je čuo  od  Ma‘mera,  a on  od  Hemmama ibn Munebbiha, a on od Ebu Hurejre, da je Poslanik rekao: “Ugledavši jednog čovjeka da krade, Isa mu je rekao: “Jesi li krao?” “Nisam, tako mi Allaha”, odgovorio je. Na to je Isa rekao: “Vjerujem u Allaha, a ne vjerujem svojim očima.” Ovaj hadis navodi i Muslim od Muhammeda ibn Rafi‘a, a on od Abdurrezzaka.
Ahmed navodi: - Affan nam je pričao, da je čuo od Hammada ibn Seleme, on od Et-Tawila, a on od El-Hasana i još nekih, da je Ebu Hurejre rekao: “Samo  od  Poslanika sam čuo  da je rekao: “Ugledavši jednog  čovjeka da krade, Isa, alejhi selam,mu je rekao: “O ti, taj i taj jesi li ukrao?” “Tako mi Allaha, nisam ukrao!”, odgovorio je. Na to je Isa rekao: “Vjerujem u Allaha, a ne vjerujem svojim očima.”

Ovo govori koliko je njegova narav bila čista. Čovjeku koji se krivo zakleo Allahom više je povjerovao nego svojim očima, pa mu je primio opravdanje i, pripisujući grešku sebi, rekao: “Vjerujem u Allaha”, tj. vjerujem ti da si se pravo zakleo, a ne vjerujem svojim očima šta su vidjele.

Buharija navodi: - Muhammed  ibn  Jusuf nam je pričao,  da je čuo  od Sudana, on od El-Mugire ibn en-Nu‘mana, on od Se'ida ibn Džubejra, a on od Ibn Abbasa, da je Allahov Poslanik s.a.v.s. rekao: “Bit ćete proživljeni bosi, goli i neosunećeni.”

Zatim je proučio: Onako kako smo prvi put iz ništa stvarali, tako ćemo ponovo iz ništa stvoriti, - to je obećanje Naše. Mi smo, doista, kadri to učiniti. (El-Enbija’, 104.) “Prvo stvorenje koje će biti zaodjeveno je Ibrahim. Zatim će neki moji ashabi biti izdvojeni desno,  a neki lijevo,  pa ću  ja reći: “Moji ashabi!”, ali će mi se reći: “Oni su se jedan iza drugog nakon tebe odmetali.”, pa ću, kao što je dobri rob Isa, sin Merjemin, i ja reći: * “Ja sam nad njima bdio, dok sam među njima bio, a kad si mi Ti dušu uzeo, Ti si ih jedini nadzirao; Ti nad svima bdiš. *Ako ih kazniš, robovi su Tvoji, a ako im oprostiš, silan i mudar Ti si. ” (El-Ma’ide, 117.-118.).

Ovu verziju Muslim ne navodi.

Buharija, također, navodi: “Abdullah ibn ez-Zubejr el-Humejdi nam je pričao, da je čuo od Sufjana, on od Ez-Zuhrija, on od Abdullaha ibn Abdullaha, da je Ibn Abbas čuo Omera kako sa minbera govori: “Čuo sam Allahovog Poslanika, salallahu alejhi ve sellem,  da je rekao: Ne ukivajte me u zvijezde, kao što su sa Isaom, sinom Meijeminim, činili kršćani. Ja sam Božiji rob, pa me zovite Božijim robom i poslanikom!”

Buharija, zatim, navodi da je čuo od Ibrahima, on od Džerira ibn Hazima, on od Muhammeda ibn Širina, on od Ebu Hurejre, da je Poslanik rekao: - Samo  su  trojica progovorila u  kolijevci.  Jedan  od  njih  je Isa.  Među Izraelćanima je bio jedan čovjek po imenu Džurejdž. Dok je klanjao, majka ga je zovnula, pa je počeo razmišljati da li da joj se odazove ili da klanja. Čekajući da joj se odazove, rekla je: “Da Bog da ne umro dok ne vidiš lica bludnica!” Džurejdž je živio u samostanu, pa mu se jedna žena ponudila, ali ju je odbio. Žena se kasnije pustila jednom pastiru, zatrudnila i rodila muško dijete. Kada su je upitali: “Čije je?”, rekla je da je Džurejdžovo. Na to su njeni otišli, srušili samostan, izbacili ga i počeli grditi. Uzevši abdest, klanjao je a onda prišao djetetu i upitao ga: “Ko ti je otac, dječače?”, pa je odgovorilo: “Taj i taj pastir.” Na to su mu rekli: “Hoćeš li da ti napravimo samostan od zlata?” “Ne, nego od ilovače”,  odgovorio  je.  Treći slučaj je bio  kada je jedna žena među Izraelćanima dojila svoje dijete i pored nje je naišao naočit čovjek na konju, pa je rekla: “Allahu moj, daj da moj sin bude poput njega”, pa je dijete pustilo dojku,  okrenulo  se prema jahaču  i reklo: “Ne daj Bože da budem poput njega!”, a onda ponovo prihvatilo dojku i nastavilo sisati. Ebu Hurejre je rekao: “Kao da sada gledam Poslanika kako pokazujući sisa svoj prst.” “Zatim je provedena neka robinja, pa je dječakova majka rekla: “Ne daj Bože da mi sin bude kao ona”, na što je dijete opet pustilo dojku i reklo: “Da Bog da bio kao ona!”, pa ga je upitala: “A zašto to?”, pa je odgovorilo: “Onaj konjanik je silnik, a ovu  robinju  potvaraju da je ukrala i blud počinila, a ona to nije učinila.”

Buharija,  također,  navodi: “Ebu-l-Jeman  nam je pričao,  da je čuo  od Šuajba, on od Ez-Zuhrije, on od Ebu Selemea, da je Ebu Hurejre rekao: “Čuo sam Allahovog  Poslanika, salallahu alejhi ve sellem,  kako  govori: - Ja sam najpreči čovjek Merjeminom sinu  - svi poslanici su  braća,  samo  što  ih  nije ista majka izrodila. Između mene i njega nije bilo poslanika.” Ovu verziju navodi samo Buharija.
Ovaj hadis navodi i Ibn Hibban u svom Sahihu, ali preko Ebu Dawuda el- Hafrija, on od Es-Sewrije, on od Ebu ez-Zinada, on od Ebu Selemea, a on od Ebu Hurejre.
Navodeći ovaj hadis, Ahmed kaže: “Weki‘ nam je pričao od Sufjana - tj. es- Sewrija, on od Ebu ez-Zinada, a on od El-A‘redža, da je Ebu Hurejre rekao: “Allahov  Poslanik, salallahu alejhi ve sellem,   je rekao: - Ja sam najpreči čovjek  Isau  Poslanici su braća, samo što ih jedna majka nije izrodila. A između mene i Isaa nije bilo poslanika.”

Ovaj sened je sahih i ispunjava uvjete Buharije i Muslima, mada ga oni u ovoj verziji ne navode. Ahmed također navodi hadis sličan ovom, i to od Abdurrezzaka, on od Ma‘mera, on od Hemmama, on od Ebu Hurejre, a on od Poslanika jg.  Ibn  Hibban  također navodi hadis sličan  ovom,  i to  preko Abdurrezzaka.

Ahmed, također, navodi: “Jahja nam je pričao, da je čuo od Ebu ‘Arube, on od Katadea, on od Abdurrahmana ibn Adema, a on od Ebu Hurejre, da je Allahov Poslanik, salallahu alejhi ve sellem,  rekao: “Poslanici su braća, samo što ih nije jedna majka rodila. Vjera im je jedna, a majke su različite. Ja sam najpreči čovjek Isau, sinu Merjeminom, jer između mene i njega nije bilo ni jednog poslanika. On će sići, pa ga prepoznajte kada ga ugledate. On je čovjek srednjeg rasta, bijele puti i glatke kose, kao da mu sa glave kaplje voda iako nije izašao iz vode. Slomit će krst, ubiti svinju, ukinuti džiziju i sve vjere staviti van snage, koje će u njegovo doba propasti, osim Islama. U njegovo doba Allah će uništiti lažnog Mesiha ed-Dedždžala.

Na Zemlji će biti takva sigurnost da će zajedno biti deve i lavovi, tigrovi i krave, vukovi i stoka, a djeca će se igrati sa zmijama, a da niko nikome neće zlo  misliti.  Ostaće koliko  Allah, azze ve džel,  bude htio.  Zatim će umrijeti,  pa će mu muslimani klanjati dženazu i pokopati ga.”

Ahmed  zatim ovaj hadis navodi od  Affana,  on  od  Hemmama,  on  od Katadea, on od Abdurrahmana, a on od Ebu Hurejre itd., s tim što u njemu stoji: “Boravit će četrdeset godina, a onda će umrijeti, pa će mu muslimani klanjati dženazu.”

Sličan hadis navodi i Ebu Dawud od Hudbe ibn Halida, a on od Hemmama ibn Jahjaa itd.

Hišam ibn Urwe prenosi od oslobođenog Ebu Hurejrinog roba, Saliha, a on od Ebu Hurejre, da je Allahov Poslanik, salallahu alejhi ve sellem, rekao: “Boraviće na Zemlji četrdeset godina.”

Njegov silazak pred kraj svijeta mi smo objasnili u djelu el-Melahim, a to smo također iznijeli i u našem Tefsiru, tumačeći riječi Uzvišenog u suri En- NisS’: I nema nijednog sljedbenika Knjige koji, kad bude umirao, neće u njega onako kako treba povjerovati, a na Sudnjem danu on će protiv njih svjedočiti! (En-Nisa’, 159.), i: On je predznak Smaka svijeta! (Ez-Zuhruf, 61.).

Tamo smo naveli da će se on spustiti na bijelu munaru u Damasku kad se bude proučio ikamet za sabah-namaz, pa će mu imam reći: “Prođi naprijed, pa nam imami, o Duhu Božiji”, a on će mu odgovoriti: “Ne, vas je Allah počastio da jedni druge predvodite.”
U drugom rivvajetu stoji da će mu Isa reći: “Ikamet je za tebe proučen”, pa će klanjati za njim.  Zatim će sa muslimanima krenuti u  potragu  za Dedždžalom, i stići, kod Babi Ludda i svojom ga plemenitom rukom ubiti.

Također smo naveli da se u iščekivanju svega navedenog, pojačala nada kada je u istočnom dijelu Damaska podignuta munara od bijelog kamena. Ona je izgrađena od sredstava kršćana, nakon što su onu prije nje sa okolnim zgradama zapalili, pa se srušila. Isa, sin Merjemin, će se spustiti na nju, pa će ubiti svinju i slomit krst, i ni od koga neće prihvatiti ni jednu vjeru osim Islama.

Krenut će iz mjesta er-Rewha da obavi hadždž ili umru, ili obadvoje. Živjet će četrdeset godina, pa će umrijeti i biće pokopan - po nekima - u Poslanikovoj sobi, kod Allahovog Poslanika i njegove dvojice ashaba.'

O tome da će on biti ukopan sa Allahovim Poslanikom, salallahu alejhi ve sellem, Ebu Bekrom i Omerom u Poslanikovoj sobi, postoji hadis kojeg Ibn Asakir u svom djelu u poglavlju o životopisu Mesiha navodi preko Aiše od Poslanika. Međutim, sened mu nije sahih.

Ebu Isa et-Tirmizi navodi: “Zejd ibn Ahzem et-Ta‘i nam je pričao, da je čuo  od  Ebu  Kutejbe Muslima ibn  Kutejbe,  on  od  Ebu  Mewduda el- Medenija, on od Osmana ibn ed-Dahhaka, on od Muhammeda ibn Jusufa ibn Abdullaha ibn Selama, on od svog oca, a on od njegovog djeda, da je rekao: “U Tewratu stoji opis Muhammeda i da će Isa, sin Merjemin biti ukopan kod njega.” Ebu Dawud kaže: “U Poslanikovoj sobi ostalo je mjesto za još jedan kabur.”

Tirmizija, zatim, kaže da je ovaj hadis hasen. A ispravno je: “Ed-Dahhak ibn Osman el-Medeni (a ne onako kako je navedeno).” A Buharija kaže: “Za mene ovaj hadis nije vjerodostojan i sa njim se ne može saglasiti.”

Buharija navodi od Jahjaa ibn Hammada, on od Ebu Awane, on od Asima el-Ahwela, on od Ebu Osmana en-Nehdija, a on od Selmana: “Između Isaa i Muhammeda je bio period od šest stotina godina.” Od Katadea se prenosi da je rekao: “Petsto šezdeset godina.” Neki opet kažu petsto četrdeset godina, a od Ed-Dahhaka se prenosi da je rekao: “Četristo trideset i nešto godina.”

Sve u svemu, najpoznatiji stav je da je to bilo šest stotina godina, s tim da neki kažu da je to bilo šesto dvadeset mjesečevih godina, odnosno šest stotina sunčevih godina. Allah, opet, najbolje zna.

Ibn  Hibban  u  svome Sahihu, pod  naslovom “Koliko  je Isaov  ummet slijedio njegovu uputu”, navodi: “Ebu Ja‘la nam je pričao, da je čuo od Ebu Hemmama, on od El-Welida ibn Muslima, on od el-Hejsema ibn Humejda, on od El-Wedina ibn Ataa, on od Nasra ibn Alkame, a on od Džubejra ibn Nefira, da je Ebu ed-Derda’ rekao: “Allahov Poslanik, salallahu alejhi ve sellem, je rekao: - Allah je Dawuda između njegovih sljedbenika uzeo, pa među njima nije nastao nered i ništa nisu izmijenili. Mesihovi sljedbenici su dvije stotine godina ostali na njegovom putu i uputi.” Ovaj hadis je potpuno garib, iako Ibn Hibban kaže da je sahih.

Ibn  Džerir od  Muhammeda ibn  Ishaka navodi da je Isa, alejhi selam, prije nego što  je uzdignut,  oporučio  svojim učenicima da pozivaju  svijet,  vjeruju  u Jedinog Allaha, azze ve džel, koji nema nikakva sudruga, i svakom od njih odredio koji će narod ko pozivati: u Šamu, na Istoku i zemljama Magriba. Kaže se da je svaki od  njih  odjednom progovorio  jezikom naroda kome ih  je Mesih poslao.

Više njih (kršćana) navodi da su Indžil od njega prenijela četvorica: Luka, Matija, Marko i Jovan (Luka, Metta, Markos i Johanna). Međutim, među sve četiri verzije Indžila postoje velike protivrječnosti,  jer je u  nekim tekst dodavan, a u drugim oduziman. Od te četvorice dvojica su živjela sa Mesihom i vidjeli ga: Metta i Johanna, a druga dvojica: Marko i Luka su zapamtili samo njegove učenike.

Jedan od stanovnika Damaska koji je povjerovao u Mesiha i priznao ga, bio je i čovjek po imenu Dina. On se sakrivao u jednoj pećini unutar Istočne kapije blizu crkve u obliku krsta, jer se bojao Polusa (Pavla), jevreja. On je obrijao glavu  svoga bratića,  kada je povjerovao  u  Mesiha.  Pavle je bio  okorjeli razbojnik i mrzio je Mesiha. Kada je uhvatio Dinu, vodao ga je gradom, a onda kamenovao do smrti.

(Druga verzija:) Kada je Pavle čuo da je Mesih krenuo prema Damasku, spremio je svoje mazge i krenuo da ga ubije. Sustigao ga je kod Kewkebe, pa kad je pošao prema Mesihovim učenicima, ščepao ga je jedan melek, udario po licu svojim krilom i oslijepio ga. Kada ga je to snašlo, povjerovao je u Mesiha, pa mu je prišao i izvinuo se za ono što je ranije činio. Kad je priznao da vjeruje, bilo mu je oprošteno. Zatim je zatražio od Mesiha da mu potare oči kako bi mu Allah vratio vid, pa mu je rekao: “Otiđi do Dine, koji je kod tebe u Damasku, na istočnom dijelu duge čaršije, pa će ti on učiniti dovu.” On je otišao,  pronašao  ga,  ovaj mu  je potrao  oči i proučio  dovu  pa mu  se vid povratio. Pavle je vjerovao u Mesiha da je Allahov rob i poslanik. Poslije mu je napravljena crkva koja se zvala po njegovom imenu. To je Pavlova crkva u Damasku, poznata od vremena kada su ga ashabi osvojili (neka je Allah zadovoljan sa njima), pa sve dok se nije srušila.

Nakon  što  je Mesih  uzdignut na nebo,  njegovi sljedbenici su  se podvojili u više frakcija po pitanju kako u njega vjerovati. To iznosi Ibn Abbas i još neki učenjaci iz prvih generacija, a mi smo o tome opširno govorili tumačeći riječi Uzvišenog: pa  smo  Mi one koji su  povjerovali - protiv neprijatelja njihovih pomogli i oni su pobijedili. (Es-Saff, 14.)

Ibn Abbas i još neki kažu da su jedni počeli tvrditi: “Među nama je bio Allahov rob i poslanik, pa je uzdignut na nebo.” Drugi su govorili: “On je bog.” Treći su govorili: “On je Sin Božiji.” Prvi stav je istinit, a ostala dva su nevjerstvo.  O tome Uzvišeni kaže: I sljedbenici Knjige su  se o  njemu  u mišljenju podvojili, a teško onima koji ne vjeruju kad budu na Danu velikom prisutni! (Merjem, 37.)

Što se tiče Indžila, oni ga prenose u četiri različite verzije sa puno izmjena, iskrivljivanja, dopuna, oduzimanja i isključivosti. Tri stotine godina nakon Mesiha desila se najveća nesreća i najveći belaj u  pogledu  njega: Četiri patrijarha i svi svećenici, monasi, kaluđeri i đakoni su se razišli po pitanju Mesiha na toliko mišljenja, da se ne mogu prebrojati i precizirati. Svi su se skupili na prvom skupu takve vrste i zatražili od cara Konstantina, graditelja Konstantinopolja, da im presudi. On se priklonio najbrojnijoj frakciji, koja je zastupala jedno od tih mišljenja, pa su nazvani vladarevom frakcijom, a ostali su odbili, pa ih je odstranio sve skupa. Frakcija koju je predvodio Abdullah ibn Eijus, koji je ustrajao u vjerovanju da je Isa, alejhi selam, jedan od Allahovih robova i poslanika, se izdvojila i nastanila po pustinjama i stepama. Oni su pravili isposničke kolibe, kućice i ćelije, bili su zadovoljni sa asketskim životom i nisu se miješali sa ostalim skupinama i frakcijama. Pripadnici vladareve frakcije su gradili ogromne crkve,  ugledajući se na grčke građevine,  pa su  im oltare okretali prema istoku,  a do  tada su  bili okrenuti prema sjeveru,  u  pravcu Polarne zvijezde.



Gradnja Betlehema (Bejtu-l-lahm) i El-Kamame


Car Konstantin je izgradio Betlehem na mjestu gdje je Mesih rođen, a Helena je napravila El-Kamamu na kaburu onog što je razapet. Kršćani vjeruju jevrejima da je to bio Isa.

I jevreji i kršćani krivo vjeruju i izmišljaju lažne propise i zakone, od kojih su neki u suprotnosti sa Tewratom. Tako su učinili dozvoljenim neke stvari koje su Tewratom zabranjene, kao što je na primjer svinjsko meso. Zatim, u molitvama su se počeli okretati prema istoku, a Mesih je uvijek klanjao u pravcu stijene u Jerusalimu. Pored toga svi poslanici nakon Musaa su se tako okretali, pa čak i Muhammed, salallahu alejhi ve sellem, posljednji poslanik, je nakon Hidžre u tom pravcu klanjao šesnaest - ili sedamnaest - mjeseci. Tek nakon toga se okretao prema Ka‘bi, koju je sagradio Ibrahim a.s.

Zatim, oni slikaju slike u bogomoljama, iako toga prije nije bilo. Zatim, oni su izmislili svoje vjerovanje, koje im uče i ljudi, i žene, i djeca i koje nazivaju vjernošću, a ono je ustvari najveći kufr i nevjemost.

A svi, i vladareva frakcija, i nestorijanci - sljedbenici Nestorusa - kao druga frakcija, i jakobiti - sljedbenici Jakuba el-Berazi‘ija - kao treća frakcija, vjeruju u načela tog vjerovanja, samo se razlikuju u njihovim tumačenjima.

Ja ću sada ta mišljenja navesti, jer onaj ko samo govori o kufru nije kafir - zajedno sa jadnim riječima u njima i otvorenim kufrom i zabludom, koja vodi njenog  sljedbenika u  žestinu  Džehennema.  Oni tako  kažu: “Vjerujemo  u jednog Boga Koji sve nadzire, Stvoritelja nebesa i Zemlje i svega vidljivog i nevidljivog.  I vjerujemo  u  jednog  gospodara Isusa,  Mesiju,  Jedinca Sina Božijeg, rođenog od oca prije mnogo vremena. On je svjetlo od svjetla, istinski od istinitog Boga, sin Onoga Koji nije stvoren i jednak ocu po suštini, kojom se sve događa. Radi nas ljudi i radi našeg spasa, on se spustio sa neba i utjelovio se od svetog duha i djevice Marije, poprimivši ljudski lik. On je razapet u doba Nabatejaca Malatisa u mukama. Zatim je pokopan, pa je treći dan nakon toga uskrsnuo, kako stoji u knjigama. Zatim je otišao na nebo i sjeo do oca na desnu stranu. On će sići sa svojim tijelom da bi upravljao i živima i mrtvima, i njegova vladavina će biti vječna. A sveti duh je gospodar koji daje život. On je emanirao iz oca i sa ocem. Božiji sin zaslužuje da mu se klanja. Tako mi hvale onog koji je govorio o poslanicima. Crkva je samo jedna, sveobuhvatna, sveta, Božija.

Vjerujemo u jedinstveno krštenje, kojim se praštaju grijesi. I vjerujemo da će on biti živ i kada mrtvi budu proživljavani, te da je on stalan i vječan, AMIN.

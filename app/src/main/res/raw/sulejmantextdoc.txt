Hafiz Ibn Asakir kaže: “On je Sulejman ibn Dawud ibn Iša ibn Uwejd ibn Abir ibn Selmun ibn Nahšun ibn Umejnaadab ibn Irem ibn Hasron ibn Faris ibn Jehuza ibn Jakub ibn Ishak ibn Ibrahim Ebirrebi, Allahov vjerovjesnik i sin Allahovog vjerovjesnika.”

U nekim predajama se navodi da je ušao i u Damask. Ibn Makula kaže da se Faris čita sa “sadom” (krupno  s),  a zatim navodi njegovo  porijeklo,  koje se približno podudara sa onim koje navodi Ibn Asakir.

Uzvišeni Allah  kaže: I Sulejman  naslijedi Dawuda  i reče: “O ljudi,  dato nam je da razumijemo ptičje glasove i svašta nam je dato. Ovo je, zaista, prava blagodat!" (En-Neml,  16.),  tj.  Naslijedio  ga je u  poslanstvu  i vlasti,  a ne u imetku,  jer je Dawud  imao  i drugih  sinova,  pa imetak  nije mogao  naslijediti samo  Sulejman, alejhi selam.  Pored  toga,  vjerodostojnim predajama,  u  više verzija,  je potvrđeno  da je veliki broj ashaba prenio  da je Allahov  Poslanik, salallahu alejhi ve sellem,  rekao: “Mi se ne nasljeđujemo. Sve što iza nas ostane je sadaka.”

U drugoj verziji se kaže: “Mi poslanici se ne nasljeđujemo.” Dakle,  naš istinoljubivi Poslanik  kaže da se imetak,  ostavljen  iza vjerovjesnika,  ne nasljeđuje kao  kod  drugih  ljudi,  nego  se tretira kao  sadaka,  koja se treba podijeliti siromasima i onima kojima je potrebna.  Dakle,  on  nije pravo  samo rodbine,  jer ovozemaljska dobra u  njihovim očima nisu  imala nikakvu značajniju  vrijednost,  kakav  je slučaj i sa Onim ko  ih  je poslao  i odabrao  nad ostalim ljudima.  “O ljudi,  dato  nam je da  razumijemo  ptičje glasove i svašta nam je dato!” Dakle, Sulejman, alejhi selam, je mogao razumjeti govor ptica na njihovim jezicima i ljudima prenositi njihove želje i namjere.

Hafiz Ebu  Bekr el-Bejheki kaže: “Pričao  nam je Ebu  Abdullah  el-Hafiz,  da je čuo  od  Alijja ibn  Haššada,  on  od  Ismaila ibn  Kutejbe,  on  od  Alijja ibn Kudame,  on  od  Ebu  Dža‘fera el-Istewaija - tj.  Muhammeda ibn Abdurrahmana, on od Ebu Jakuba el-Ammijja, da je Ebu Malik pričao: - Sulejman ibn Dawud je jednom prilikom naišao  pored  vrapca koji je salijetao  ženku,  pa je prisutne upitao: “Znate li šta joj govori?” “A šta joj govori,  Allahov  poslaniče?”,  rekli su. “Udvara joj se i prosi je riječima: - Udaj se za mene, stanovat ćeš u kojoj god  odaji u  Damasku  želiš!” Sulejman, alejhi selam,  je zatim rekao: “Kuće u  Damasku  su sazidane od  kamena pa u  njima nijedna ptica ne može napraviti gnijezdo,  ali svaki prosac laže, pa i ovaj!”'

Ovo  navodi i Ibn  Asakir od  Ebu  el-Kasima Zahira ibn  Tahira,  a on  od Bejhekija,  i dalje istim senedom.  Pored  toga,  on  je razumijevao  govor drugih životinja i ostalih  stvorenja.  Dokaz za to  su  njegove riječi u  ovom ajetu: “i svašta  nam je dato.  ” Tj.  sve što  je vladaru  potrebno: oprema,  oruđe,  vojska, skupine džinna, ljudi, ptica, životinja i svojeglavih šejtana, znanje i sposobnost razumijevanja stvorenja,  bez obzira da li se čuju  ili ne čuju  njihovi glasovi. Sulejman, alejhi selam, zatim, kaže: “Ovo je, zaista, prava blagodat!”, tj. od Stvoritelja živih bića, Zemlje i nebesa.

U tom smislu  Uzvišeni kaže: *I Sulejmanu  se skupiše njegove vojske: džinni,  ljudi i ptice,  sve četa  do  čete,  postrojeni.,  *i kada  stigoše do  mravlje doline,  jedan  mrav reče: "O mravi,  ulazite u  stanove svoje da  vas ne izgazi Sulejman  i njegova  vojska,  a  da  to  i ne primijete!" *I  on  se nasmija  glasno riječima njegovim i reče: “Gospodaru moj, omogući mi da budem zahvalan na blagodati Tvojoj koju  si ukazao  meni i mojim roditeljima,  i da  činim dobra djela  na  zadovoljstvo  Tvoje,  i uvedi me,  Milošću  Svojom,  među  dobre robove Svoje! ”(En-Neml, 17.-19.)

Ovdje Uzvišeni govori da je Njegov  rob  i poslanik,  sin  poslanika,  Sulejman ibn  Dawud  a.s.,  jednog  dana krenuo  sa svom svojom vojskom: džinnima, ljudima i pticama. Džinni i ljudi su sa njim koračali, a ptice su iznad njih letjele i štitile ih  svojim krilima od  vrućine i ostalog  što  bi smetalo.  Svaka od  te tri vojske imala je svoga zapovjednika,  koji je budno  pratio  sve od  prvog  do posljednjeg,  tako  da niko  nije mogao  ići ispred  ili iza njemu  predviđenog mjesta.

Uzvišeni Allah  kaže: i kada  stigoše do  mravlje doline,  jedan  mrav reče: "O mravi, ulazite u stanove svoje da vas ne izgazi Sulejman i njegova vojska, a  da  to  i ne primijete! Dakle,  mrav  je naredio  i upozorio  ostale mrave, pravdajući Sulejmana i njegovu vojsku time što oni ne bi ni osjetili ako bi ih izgazili.  Wehb  ibn  Munebbih  kaže da je Sulejman  bio  na tepihu  kada je naišao  na tu  dolinu,  da je to  bilo  u  Taifu  i da je tome mravu  bilo  ime Džeres, te da je bio  iz plemena koje se zvalo  Benu-š-šejsaban  i da je bio  veličine vuka.

Međutim,  sve ovo  je sporno.  Štaviše,  kontekst ovih  ajeta ukazuje da je Sulejman, alejhi selam, bio u povorci i jahao sa ostalim konjanicima, a ne da je bio na tepihu, kao što to neki kažu, jer, da je tako bilo, ne bi bilo bojazni da će se mravima išta desiti i da će biti zgaženi s obzirom da je na tepihu bilo sve što je potrebno: vojnici,  konji,  deve,  oprema,  šatori i stoka,  dok  su  ptice iznad  njih  letjele.  O ovome ćemo, ako Bog da, kasnije opširnije govoriti.


Sve u  svemu,  htjelo  se reći da je Sulejman  razumio  šta je onaj mrav rekao  ostalim mravima,  pa se nasmijao.  Učinio  je to  iz sreće i radosti što  ga je time Allah  odlikovao  mimo  ostalih  ljudi,  a ne zato,  kao  što  neke neznalice govore,  da su  se životinje prije Sulejmana obraćale ljudima,  pa je on  od  njih  uzeo  zavjet da se više neće obraćati ljudima.  Tako  mogu  govoriti samo  prave neznalice.  Da je tako,  po  čemu  bi se Sulejman, alejhi selam,  razlikovao  od ostalih,  ako  su  i oni razumjeli glasove životinja.  Da je tačno  da je od životinja uzeo  zavjet da neće govoriti ni s kim osim sa njim,  to  sa stanovišta njegove odabranosti nad  drugim ljudima ne bi ništa posebno  značilo.  Zato  je rekao: "Gospodaru  moj,  omogući mi i nadahni me da  budem zahvalan  na blagodati Tvojoj koju  si ukazao  meni i mojim roditeljima  i da  činim dobra djela  na  zadovoljstvo  Tvoje,  i uvedi me,  milošću  Svojom,  među  dobre robove Svoje!" Dakle,  od  Allaha je tražio  da mu  pomogne da bude zahvalan  na blagodati koju  mu  je dao,  mimo  ostale ljude,  da mu  olakša da čini dobra djela i da ga,  nakon  smrti,  pridruži Svojim dobrim robovima.  Uzvišeni Allah mu je udovoljio molbi.

Sulejmanovi roditelji,  Dawud  a.s. i majka,  bili su  vjernici i pobožni robovi Uzvišenog.  Njegova majka je bila izuzetno  pobožna žena.  To  potvrđuje Senid ibn  Dawud  koji je čuo  od  Jusufa ibn  Muhammeda ibn  el-Munkedira,  on  od svoga oca,  on  od  Džabira,  a on  od  Poslanika da je rekao: “Majka Sulejmana ibn  Dawuda je rekla: ”Sine moj,  nemoj noću  puno  spavati,  jer pretjerano  spavanje čini čovjeka siromahom na Kijametskom danu!” Sličnu predaju  navodi i Ibn  Madže od  četvorice svojih  učitelja,  a oni od  Senida ibn Dawuda.

Abdurrezzak navodi od Ma'mera a on od Ez-Zuhrije, da je jednom prilikom Sulejman ibn Dawud, alejhi selam, sa svojim sljedbenicima krenuo da mole za kišu, pa je ugledao  mrava kako  stoji i,  podigavši jednu  nogu,  moli za kišu.  Na to  je Dawud, alejhi selam, svojim sljedbenicima rekao: “Vratite se,  biće kiše.  Ovaj mrav  je molio za kišu, pa mu je primljena dova!”

Ibn  Asakir kaže: “Ove riječi se prenose i od  Poslanika,  ali se Sulejman  ne spominje poimence.  Ovu  predaju  on  navodi od  Muhammeda ibn  Aziza,  on  od Selame ibn Rewha ibn Halida, on od Ukajla, a on od Ibn Šihada: “Ebu Seleme mi je pričao,  da je Ebu  Hurejre rekao,  da je čuo  Allahovog  Poslanika, salallahu alejhi ve sellem, da je rekao: - Jedan  Allahov  vjerovjesnik  je izašao  sa svijetom da od  Allaha mole kišu,  pa su  naišli na mrava koji je digao  nogu  prema nebu,  pa je vjerovjesnik rekao: - Vratite se, dova vam je uslišana radi ovog mrava!”

Es-Sudejj navodi: “Za vrijeme Sulejmana, alejhi selam, suša je pogodila narod, pa je naredio svijetu da izađu i mole za kišu. Kada su izašli vidjeli su jednog mrava kako  stoji na zadnjim nogama,  a prednje ispružio  prema nebu  i moli: - Gospodaru,  i ja sam Tvoje stvorenje.  Ukaži i nama Svoju  milost.  Zatim kaže: “I Allah je spustio obilnu kišu.”

Uzvišeni Allah  kaže: *I on  izvrši smotru  ptica,  pa  reče: “Zašto  ne vidim pupavca,  da  nije odsutan?  *Ako  mi ne donese valjano  opravdanje,  teškom ću ga kaznom kazniti ili ću ga zaklati!" *I ne potraja dugo, a on dođe, pa reče: "Doznao  sam ono  što  ti ne znaš,  iz Sabe ti donosim pouzdanu  vijest! *  Vidio sam da jedna žena njima vlada i da joj je svega i svačega dato, a ima i prijesto veličanstveni. * Vidio sam da se ona i narod njezin Suncu klanjaju, a ne Allahu - šejtan im je prikazao lijepim postupke njihove i od pravog puta ih odvratio, te oni ne umiju  naći pravi put,  *pa  da  se klanjaju  Allahu,  koji izvodi ono  što je skriveno  na  nebesima  i Zemlji,  i koji zna  ono  što  krijete i ono  što  na  javu iznosite.  *  Allah  je,  nema  boga  osim Njega,  Gospodar Arša  veličanstvenog.  ” *‘‘Vidjećemo," reče Sulejman,  “da  li govoriš istinu  ili ne.  *  Odnesi ovo  moje pismo  pa  im ga  baci,  a  onda  se od  njih  malo  izmakni i pogledaj šta  će jedni drugima  reći." "O velikaši!",  reče ona,  “meni je dostavljeno  jedno  poštovanja vrijedno pismo *od Sulejmana je, i glasi: ’U ime Allaha, Milosnika, Milostivog! *Nepravite se veći od mene i dođite da mi se pokorite.' *O velikaši!", reče ona, "savjetujte me šta trebam u ovom slučaju da uradim, ja bez vas ništa neću da odlučim!’’ *“Mi smo vrlo jaki i hrabri!", rekoše oni, “a ti se pitaš, pa pogledaj šta ćeš uraditi!" *“Kad vladari osvoje neki grad", reče ona, “oni ga razore, a ugledne stanovnike njegove učine poniženim; eto  tako  oni rade.  *Poslaću  im jedan dar i vidjeću sa čime će se izaslanici vratiti. ” I kada on pred Sulejmana izađe, ovaj mu reče: “Zar da blagom mene pridobijete? Ono što je Allah meni dao bolje je od onoga što je vama dao! Vi se onome što vam se daruje radujete! * Vrati se njima! Mi ćemo im dovesti vojske, kojima se neće moći oduprijeti i istjeratćemo ih iz Sabe ponižene i pokorene!" (En-Neml, 20.-37.)

Ovdje Uzvišeni navodi kako  je tekao  razgovor između  Sulejmana i pupavca.  Naime,  svaka vrsta ptica je imala svoga pretpostavljenog,  koji je izvršavao  ono  što  se tražilo  od  njega.  Jedan  za drugim dolazili su  kod Sulejmana i podnosili izvještaj po ustaljenoj praksi vojske prema vladaru.

Prema onome što navodi Ibn Abbas i još neki, pupavac je bio zadužen da u toku  putovanja kroz pustinju  brine za vodu  i izvidi da li u  okolini ima vode. Allah, subhanehu ve te'ala,  mu  je dao  moć da vodu  može primijetiti ispod  površine zemlje.  Kad  bi im pokazao neko mjesto, tu bi kopali i pronašli vodu, pa su je crpali i koristili za svoje potrebe.

Desilo  se da kada ga je Sulejman, alejhi selam,  jednog  dana zatražio,  nije bio  na mjestu  gdje je morao  biti,  pa je rekao: “Zašto  ne vidim pupavca,  da  nije odsutan?" Tj.  zašto  ga nema ovdje,  da nije nestao,  pa ga ne vidim ovdje? "teškom ću  ga  kaznom kazniti!" Zaprijetio  mu  je kaznom oko  koje se komentatori razilaze.

Mufessiri  navode  kakva  bi  mogla  biti,  “ili ću  ga  zaklati,  ako  mi ne  donese valjano opravdanje!", tj. opravdan razlog koji će ga spasiti opasnosti.

Uzvišeni Allah  kaže: I ne potraja  dugo, tj.  pupavac nije bio  dugo  odsutan, nego je došao i rekao Sulejmanu: “Doznao sam ono što ti ne znaš!", tj. upoznao sam nešto što ti nisi, “iz Sabe ti donosim pouzdanu vijest!”, tj. istinitu vijest.

“Vidio sam da jedna žena njima vlada i da joj je svega i svačega dato, a ima i prijesto  veličanstveni!" Tj.  počeo  je opisivati kako  je u  Sabi,  u  Jemenu  - velikoj carevini krunisanih  kraljeva - vlast prešla u  ruke jedne žene koju  su podanici postavili za kraljicu.

Es-Sa‘lebi i još neki navode: “Nakon  njenog  oca,  narod  je bio  postavio jednog  čovjeka za vladara,  ali je zbog  njegove nespretnosti zavladao  veliki nered.  Na to  mu  je ova žena ponudila brak,  pa se njome oženio.  Kada je ušla kod  njega,  ona ga je opila vinom,  odsjekla mu  glavu  i objesila je na vrata. Svijet se skupio i nju postavio za vladara. Bila je to Belkisa, kći Es-Sejreha, tj. El-Hedhada.  Drugi kažu  da je to  bila kćerka Serahila ibn  Zi Džedena ibn  es- Sejreha ibn el-Harisa ibn Kajsa ibn Sajfijja ibn Sebe‘a ibn Ješdžeba ibn Ja'reba ibn Kahtana. Otac joj je bio poznati vladar koji je odbio da se oženi iz Jemena. Kaže se da se oženio  jednom džinkinjom,  po  imenu  Rejhana bintu  es-Seken,  i da mu  je rodila ovu  kćerku  koja se zvala Telkama.  Njeno  drugo  ime bilo  je Belkisa.”

Es-Sa‘lebi navodi od Se‘ida ibn Bešira, on od Katadea, on od en-Nadra ibn Enesa,  on  od  Bešira ibn  Nuhejka,  a on  od  Ebu  Hurejre,  da je Poslanik, salallahu alejhi ve sellem,  rekao: “Jedan  od  Belkisinih  roditelja je bio  džinn”.  Međutim,  ovo  je garib  hadis i sened mu je slab.

Es-Sa‘lebi,  također,  navodi: “Ebu  Abdullah  ibn  Kabhune mije pričao,  da je čuo od Ebu Bekra ibn Hardžea, on od Ibn Ebi el-Lejsa, on od Ebu Kurejba, on od  Ebu  Muawije,  on  od  Ismaila ibn  Muslima,  on  od  El-Hasana,  a on  ođ  Ebu Bekra,  da je jednom prilikom u  prisustvu  Allahovog  Poslanika spomenuta Belkisa,  pa je rekao: “Narod  koji vlast povjeri ženi neće uspjeti!” Ismail ibn Muslim, koji se navodi kao prenosilac, je iz Mekke i slovi kao nepouzdan.

Buharija u  svom Sahihu navodi hadis od  Awfa,  on  od  El-Hasana,  a on  od Ebu  Bekra,  u  kome stoji da je Allahov  Poslanik, salallahu alejhi ve sellem,  kada je čuo  da su  Perzijanci za vladara postavili Kisrinu  kćerku,  rekao: “Narod  koji vlast povjeri ženi neće uspjeti!”

Sličan hadis navode i Tirmizija i Nesaija od Humejda, on od El-Hasana, on od Ebu Bekreta, a on od Poslanika.

Tirmizija ga zatim ocjenjuje kao  hasen-sahih.  “I svega  i svačega  joj je dato", tj.  svega što  je potrebno  vladaru.  “A ima  i prijesto  veličanstveni”, tj. prijestolje njene carevine bilo  je ukrašeno  najrazličitijim draguljima,  biserima, zlatom i blistavim nakitom.

Pupavac zatim govori o  njihovom bezboštvu,  obožavanju  Sunca,  o  tome kako ih je šejtan zaveo i odvratio ih od obožavanja Uzvišenog Allaha, koji ni u čemu  nema druga,  koji izvodi i razotkriva sve što  je skriveno  na Zemlji i na nebesima,  i koji zna i ono  što  se skriva i ono  što  se javno  iznosi.  "Allah  je, nema boga osim Njega, Gospodar Arša veličanstvenog. ”, tj. On ima veličanstveni prijesto kakvog nijedno stvorenje nema.

Tada im je Sulejman  poslao  pismo  sa pozivom da se pokore Allahu  i Njegovom Poslaniku,  da mu  se bez oklijevanja pokore i budu  lojalni.  Zato  im je poručio: “Ne pravite se većim od mene!", tj. ne odbijajte da mi budete pokorni i poslušni. "I dođite da mi se pokorite!", tj. pristupite mi poslušni i pokorni, bez ikakva protivljenja! Poruku  joj je donijela ptica i to  je prvi put da su  ljudi počeli koristiti ptice kao pismonoše. Razlika između tog i ostalih pisama je kao između  neba i Zemlje! To  pismo  je uručio  povjerljivi pismonoša,  koji je razumijevao šta mu se kaže. Više mufessira navodi da joj je pupavac uručio to pismo  dok  je bila u  svojoj sobi na dvoru,  nakon  čega se izdvojio  u  stranu, čekajući njen  odgovor.  Ona je sakupila namjesnike,  vezire i velikane svoga carstva na dogovor, pa je rekla: “O velikaši, meni je dostavljeno jedno poštovanja vrijedno pismo!" Prvo im je pročitala od koga je poslano “od Sulejmana je", a onda ga je pročitala: “i glasi: ’U ime Allaha, Milosnika, Milostivog! Ne pravite se većim od  mene i dođite da  mi se pokorite!" Zatim se sa njima, kako najljepše može biti, posavjetovala šta da se radi i okupljenima rekla: “O velikaši, savjetujte me šta trebam u ovom slučaju da uradim, ja bez vas ništa neću da odlučim!", tj. sama bez vas neću donijeti odluku. “Mi smo vrlo jaki i hrabri!", rekoše oni, “a ti se pitaš! Pa  pogledaj šta  ćeš uraditi!", tj.  potvrdili su  poslušnost i lojalnost,  i upoznali je sa snagom kojom raspolažu,  te sve stavili njoj na raspolaganje,  pa neka odluči šta je najpametnije i za nju i za njih da urade.

I, doista, njeno mišljenje je bilo bolje i ispravnije od njihovog. Ona je znala da se autoru  pisma ne može suprotstaviti,  spriječiti ga,  niti obmanuti.  “Kad vladari osvoje neki grad",  reče ona,  “oni ga  razore,  a  ugledne stanovnike njegove učine poniženim; eto,  tako  oni rade!" Ispravno  razmišljajući,  ona je rekla: - Ako bi ovaj vladar osvojio naše carstvo, ja bih bila odgovorna, samo bi na mene pala krivica,  nezadovoljstvo  i gnjev.  "Poslaću  im jedan  dar i vidjeću sa čime će se izaslanici vratiti!" Ona je šaljući poklone htjela zaštititi i sebe i podanike svoga carstva,  ne znajući da Sulejman  u  ovakvom slučaju  od  njih ne bi ništa primio, jer su bili nevjernici, a on i njegova vojska jači od njih.

I kad  on  pred  Sulejmana  iziđe,  ovaj mu  reče: “Zar da  blagom mene pridobijete? Ono što je Allah, subhanehu ve te'ala, meni dao bolje je od onoga što je vama dao! Vi se onome što vam se daruje radujete!" Mufessiri navode da se poklon sastojao od dragocjenih stvari i da je bio vrijedan.

Sulejman, alejhi selam,  je zatim u  prisustvu  svijeta koji je slušao,  njenom izaslaniku rekao: “Vrati se njima! Mi ćemo  im dovesti vojske kojima  se neće moći oduprijeti i istjerat ćemo ih iz Sabe ponižene i pokorene. ", tj. rekao mu je da vrati poklone tamo  odakle ih  je i donio,  jer mu  je Allah  poklonio  i blaga,  i bogatstva,  i ljudi puno  više nego  što  vrijedi taj poklon.  To  je bolje od  onoga čemu se vi veselite i zbog čega se ponosite! “Mi ćemo im dovesti vojske kojima se neće moći oduprijeti”, tj. sigurno ću im poslati takve vojske protiv kojih se neće moći boriti i kojima se neće moći oduprijeti.  Ove vojske će ih  sigurno poraziti i istjerati iz njihovih  gradova i carstva ponižene i pokorene.  Allah  ih ponizio i uništio!

Kada su  oni od  Allahovog  poslanika dobili odgovor nije im preostalo ništa drugo  nego  da se pokore i poslušaju.  Zato  su  požurili da mu  odmah odgovore,  pa su  svi kraljičini velikaši krenuli da iskažu  svoju  poslušnost i pokornost.  Kada je Sulejman, alejhi selam, čuo  da dolazi njihova delegacija,  džinnima oko  sebe koji su  mu  bili potčinjeni,  je rekao  - a o  tome Allah  govori u Kur’anu: *  “O dostojanstvenici,  koji će mi od  vas donijeti njen  prijesto, prije nego što oni dođu da mi se pokore? " * “Ja ću ti ga donijeti ”, reče Ifrit - jedan  od  džinna,  “prije nego  ustaneš sa  svoga  mjesta! Ja  sam za  to  snažan i pouzdan. " * “Ja ću ti ga donijeti", reče onaj koji je imao znanje iz Knjige, "prije nego  okom trepneš!" I kad  Sulejman  vidje da  je prijesto  već pred njega  postavljen,  uzviknu: "Ovo  je blagodat Gospodara  moga,  koji me iskušava  da  li ću  Mu  zahvalan  ili nezahvalan  biti.  A ko  je zahvalan  - u  svoju je korist zahvalan,  a  onaj ko  je nezahvalan  - pa,  Gospodar moj je neovisan  i plemenit.  ” *  “Promijenite izgled  njezina  prijestolja,  da  vidimo  hoće li ga  ili neće prepoznati! ” *I  kad  ona  dođe,  bi joj rečeno: “Je li ovakav tvoj prijesto?" “Kao  da  je on.  " A nama  je prije nego  njoj dato  znanje i mi smo muslimani.  *A da  nije ispravno  vjerovala  nju  su  omeli oni,  kojima  se ona, mimo  Allaha  klanjala,  jer je ona  narodu  nevjerničkom pripadala.  *"Uđi u dvoranu!",  bi joj rečeno.  I kada  je ona  pogleda,  pomisli da  je duboka  voda, pa  zadiže haljinu  uz noge svoje.  “Ova  je dvorana  uglačanim staklom popločana  ",  reče on.  “Gospodaru  moj!”,  uzviknu  ona,  "ja  sam se prema  sebi ogriješila  i u  društvu  sa  Sulejmanom predajem se Allahu,  Gospodaru svjetova." (En-Neml, 38.-44.)

Kada je Sulejman, alejhi selam,  zatražio  od  džinna da mu  donesu  Belkisin  prijesto  na kome je sjedila dok je vladala - prije nego što dođe, Ifrit je rekao: “Ja ću ti ga donijeti prije nego  ustaneš sa  svoga  mjesta!", tj.  prije nego  što  završiš današnje poslove.  Priča se da je od  ujutru  do  pred  podne obavljao  redovne poslove,  pomagao  Izraelćanima u  rješavanju  tekućih  problema.  “Ja  sam za  to snažan i pouzdan. " Tj. ja ti ga sigurno mogu donijeti i možeš mi povjeriti da ništa od  dragocjenosti prijestolja neće nestati.  Onaj koji je imao  znanje iz Knjige,  reče: Najpoznatije mišljenje je da je to  bio  Asif ibn  Berhija, Sulejmanov  tetić.  Drugi kažu  da je to  bio  jedan  od  džinna-vjemika,  koji je navodno  znao  Allahovo  najveće ime (Ismu-l-A‘zam).  Treći kažu  da je to  bio jedan  od  izraelćanskih  učenih  ljudi.  Ima opet mišljenja da je to  bio  lično Sulejman.  Međutim,  to  mišljenje je krajnje začuđujuće i Suhejli ga označava slabim,  tvrdeći da nije u  skladu  sa kontekstom navedenih  ajeta. On  zatim dodaje da postoji i mišljenje da je to  bio  Džibril.  "Ja  ću  ti ga donijeti prije nego  što  okom trepneš.  " Neki kažu  da riječi kable en  jertedde ilejke tarfuke znače: “prije nego  ode neko  koga pošalješ dokle ti pogled  seže i vrati se.” Drugi kažu: “prije nego  što  dođe do  tebe najudaljeniji čovjek  kojeg možeš vidjeti.” Treći kažu: “prije nego  što  ti dosadi očima kada oduljiš pogled,  pa trepneš.” I konačno,  neki kažu  da to  znači: “Prije nego  što  ti se vrati pogled  kada gledaš u  najudaljeniju  tačku,  pa zažmiriš.” Ovo  mišljenje je najispravnije.

I kad  Sulejman  vidje da  je prijesto  već pred  njega  postavljen, tj.  kada je vidio da je za treptaj oka prijesto bio prenesen iz Jemena u Jerusalim, rekao je: "Ovo je blagodat Gospodara moga, koji me iskušava da li ću Mu zahvalan ili nezahvalan biti. ” Tj. ovo je Allahova blagodat meni i Njegovim robovima, da bi nas iskušao hoćemo li biti zahvalni ili nećemo. “A ko je zahvalan - u svoju korist je zahvalan”, tj.  to  će njemu  koristiti,  ‘‘A ko  je nezahvalan  - pa,  moj Gospodar je neovisan  i plemenit", tj.  On  je neovisan  od  ljudske zahvalnosti i nikakvu Mu štetu ne nanosi nevjerovanje nevjernika.

Sulejman a.s. je naredio  da se njen  prijesto  preuredi i da se zamijene dragulji na njemu,  kako  bi vidio  je li mudra i pametna.  Zato  je rekao: "Da vidimo  hoće li ga  ili neće prepoznati!" I kada ona dođe,  bi joj rečeno: "Je li ovakav tvoj prijesto? " Ona reče: "Kao da je on. " Ovdje je pokazala oštroumnost i nadarenost,  jer nije vjerovala da je to  njen  prijesto,  budući da ga je ostavila iza sebe u Jemenu, a nije znala da neko može učiniti ovako veliko čudo i prebaciti prijesto.

Govoreći o  Sulejmanu  i njegovom narodu,  Uzvišeni Allah  kaže da je Sulejmanu, alejhi selam,  rekao: A nama  je prije nego  njoj dato  znanje i mi smo muslimani.  A da  nije ispravno  vjerovala  nju  su  omeli oni,  kojima  se ona, mimo  Allaha  klanjala,  jer je ona  narodu  nevjerničkom pripadala. Tj.  ona i njen  narod  su,  slijedeći vjeru  svojih  predaka,  za što  nisu  imali nikakva dokaza da je ispravna,  obožavali Sunce.  To  ju  je odvratilo  od  ispravnog vjerovanja.

Sulejman  je prethodno  bio  naredio  da mu  se napravi dvorana kroz čiji je prolaz,  popločan  staklom,  tekla voda sa ribama i drugim vodenim životinjama.  Bilo  joj je rečeno  da uđe u  dvoranu,  u  kojoj je Sulejman  sjedio na svom prijestolju.  I kada  je ona  pogleda,  pomisli da  je duboka  voda,  pa zadiže haljinu  uz noge svoje.  "Ova  je dvorana  uglačanim staklom popločana!",  reče on.  "Gospodaru  moj",  uzviknu  ona.  "ja  sam se prema sebi ogriješila  i u  društvu  sa  Sulejmanom predajem se Allahu,  Gospodaru svjetova."

Kaže se da su  se džinni pobojali da je Sulejman  ne uzme sebi za ženu, jer joj je majka bila džinkinja,  pa da uz njega i nju  ne budu  morali slušati. Zato  su  htjeli da je Sulejmanu  prikažu  ružnom tako  što  će otkriti noge obrasle dlakama i zgaditi mu  je.  Drugi kažu  da su  joj stopala bila poput papaka.  Međutim,  ova verzija je malo  vjerovatna,  a prva je sporna.  Allah, subhanehu ve te'ala najbolje zna!

Dalje se kaže da je Sulejman,  odlučivši da se njome oženi,  htio  da joj ukloni maljavost, pa je pitao ljude kako da to uradi. Pomenuli su mu britvu, ali ona na to  nije htjela pristati.  Zatim je pitao  džinne,  pa su  napravili smolu  za uklanjanje dlaka i pripremili kupatilo.

Međutim,  desilo  se da je on  prvi ušao  u  kupatilo,  pa je,  kad  se smola zalijepila,  zajadio: “Ah,  što  boli,  ah!” Taberanija ovo  navodi kao  Poslanikove riječi. Međutim, to je sporno.

Es-Sa‘lebi i još neki navode: “Nakon  što  se Sulejman  njome oženio,  vratio ju  je u  Jemen  i postavio  je za tamošnjeg  namjesnika.  Posjećivao  ju  je jednom mjesečno  i kod  nje ostajao  tri dana,  a onda se ponovo  vraćao  na tepihu. Džinnima je naredio,  pa su  mu  podigli,  tri dvorca: Gamdan,  Salihin  i Bejtun.” Allah, opet, najbolje zna!

Ibn  Ishak  od  nekih  učenjaka navodi,  da su  čuli od  Wehba ibn  Munebbiha, da je rekao: “Sulejman  nju  nije uzeo  sebi za ženu,  nego  ju  je udao  za vladara plemena Hemdan,  kome je povjerio  upravu  nad  Jemenom.  Zewbei,  vladaru džinna,  u  Jemenu  je naredio  pa joj je napravio  gore spomenuta tri dvorca u Jemenu.” Prvo mišljenje je poznatije i logičnije. Allah, , subhanehu ve te'ala, opet, najbolje zna!

U poglavlju  Sad,  Uzvišeni kaže: *Mi smo  Dawudu  poklonili Sulejmana. Divan  je on  bio  rob  i mnogo  se kajao! *Kad  su  jedne večeri preda  nj bili izvedeni punokrvni konji,  koji su  na  tri noge stojali,  a  četvrtom jedva  zemlju doticali,  *on  reče: "Umjesto  da  mislim na  Gospodara  svoga,  ja  pokazujem ljubav prema blagu!" i oni se izgubiše iz vida. * "Vratite mi ih!" - i on ih poče gladiti po  nogama  i vratovima.  *Mi smo  Sulejmana  u  iskušenje doveli i njegovo  bolesno  tijelo  na  prijestolju  zadržali,  ali je poslije ozdravio. *“Gospodaru  moj!",  rekao  je,  "oprosti mi i daruj mi vlast kakvu  niko  osim mene neće imati! Ti, uistinu, bogato daruješ. " *I Mi smo mu dali da mu služe: vjetar koji je prema zapovjedi njegovoj blago puhao onamo kuda je on htio, *i šejtani, sve graditelji i gnjurci, *i drugi u bukagije okovani. * "Ovo je Naš dar, pa  ti oslobodi ili zadrži; nećeš zbog  toga  odgovarati!" *On  je,  doista,  blizak Nama i čeka ga krasno prebivalište. (Sad, 30.- 40.)

Ovdje Uzvišeni kaže da je Dawudu  darovao  Sulejmana, alejhi selam, koga Uzvišeni hvali: Divan  je on  rob  bio  i mnogo  se kajao!, tj.  mnogo  se obraćao Allahu  i bio  Mu  pokoran.  Zatim Uzvišeni govori šta se desilo  sa njim i punokrvnim konjima,  koji su  na tri noge stajali,  a četvrtom su  jedva zemlju doticali. Oni su bili džijad, tj. izdresirani i brzi.

On  reče: "Umjesto  da  mislim na  Gospodara  svoga,  ja  pokazujem ljubav prema  blagu!" - i oni se izgubiše iz vida. Ovim se,  prema jednom mišljenju, misli na zalazak  Sunca,  a prema drugom na konje,  o  čemu  ćemo  kasnije govoriti.  "Vratite mi ih!" - i on  ih  poče gladiti po  nogama  i vratovima. Jedni kažu  da im je sabljama posjekao noge i vratove, a drugi da im je potirao znoj od utrkivanja.

Većina sljedbenika zdrave tradicije se opredjeljuje za prvo  mišljenje.  Oni kažu da su ga konji zanijeli pa se zaboravio, da mu je prošlo ikindijsko vrijeme i Sunce zašlo. Ovo se prenosi od Alije ibn Ebi Taliba i još nekih. Sve u svemu, on namaz nije propustio namjerno i bez opravdanog razloga, osim, ako je tačno kako  neki tvrde da je u  njihovom šerijatu  bilo  dozvoljeno  odgoditi namaz radi džihada, u što spada i priprema konja.

Što  se tiče Poslanikovog  odgađanja ikindija-namaza prilikom Bitke na Hendeku,  neki učenjaci smatraju  da je to  do  tada bilo  dozvoljeno,  pa je poslije dokinuto propisivanjem namaza u strahu. Ovog su mišljenja Eš-Šafija i još neki. Mekhul i el-Ewza‘i kažu: “Ne, nije dokinuto, nego taj propis važi i danas, i dozvoljeno  je odgoditi namaz zbog  žestoke borbe.” Mi smo  o  tom govorili opširno,  tumačeći namaz u  strahu,  u  suri En-Nisa’.  Treći pak  kažu: “Ne,  nego je Poslanik  tada iz zaborava propustio  ikindiju,  pa ju  je poslije naklanjao.” Ako je tako, onda bi moglo biti da se i sa Sulejmanom a.s. desilo nešto slično. Allah, opet, najbolje zna!

Neki učenjaci kažu da se riječi: i oni se izgubiše iz vida odnose na konje i da Sulejman, alejhi selam, tada nije propustio  namaz,  nego  da se pod  riječima: “Vratite mi ih!” - i on  ih  poče gladiti po  nogama  i vratovima, misli da im je brisao znoj sa nogu  i vratova. Za ovakvo  mišljenje koje prenosi el-Walibi od  Ibn Abbasa,  opredjeljuje se i Ibn  Džerir,  koji ga obrazlaže time što  Sulejman  nije mogao  klati i uništavati dragocjene životinje bez opravdanog  razloga,  jer hajvan  nije kriv.  Međutim,  njegovo  mišljenje je sporno,  jer je to,  možda,  u ono  doba bilo  dozvoljeno.  Pored  toga,  neki učenjaci smatraju  da je muslimanima dozvoljeno  poklati svoj hajvan  ako  postoji opravdana bojazan da će ga se domoći neprijatelj i njime ojačati.  U tom smislu  je i postupak Dža'fera ibn  Ebi Taliba,  kada je u  Bici na Mu‘ti zaklao  svoga konja.  Kaže se da je Sulejmanova, alejhi selam, konjica bila veličanstvena.  Jedni kažu  da je tu  bilo deset,  a drugi dvadeset hiljada konja.  Također se kaže da je među  njima bilo dvadeset konja sa krilima.

Tako  Ebu  Dawud  u  svom Sunenu navodi: “Muhammed  ibn  Awf nam je pričao,  da je čuo  od  Se‘ida ibn  Ebi Merjema,  on  od  Jahjaa ibn  Ejjuba,  on  od Ammara ibn  Gazijje,  on  od  Muhammeda ibn  Ibrahima,  a on  od  Muhammeda ibn Ebi Seleme ibn Abdurrahmana, da je Aiša pričala da joj je na ulazu u sobu bio  zastor kad  se Allahov  Poslanik, salallahu alejhi ve sellem,  vratio  sa Tebuka,  ili sa Hajbera,  te da je vjetar puhao  i podigao  zastor,  otkrivši Aišine lutke u  igri.  Vidjevši to,  on  je upitao: “Šta je ovo, Aiša?”, pa mu je odgovorila: “To su moje kćerke.” “Među njima je ugledao jednog konja sa krilima od platna, pa je ponovo upitao: “A šta ti je ovo među njima?” “Konj”, odgovorila je. “A šta je ono na njemu?”, upitala je.  “Krila”,  odgovorila je.  “Konj sa krilima?!”,  upitao  je,  a ona je rekla: “Zar nisi čuo  da je Sulejman  imao  konje sa krilima?” Na to  se Poslanik  nasmijao da mu je kutnjake vidjela.”

Neki učenjaci kažu: “Kada se Sulejman, alejhi selam, radi Allaha prošao  konja, Allah, azze ve džel,  mu  je umjesto  njih  dao  nešto  još bolje; vjetar,  koji je i ujutro  i navečer prevaljivao  razdaljinu  od  mjesec dana”,  o  čemu  će biti više govora.

U tom smislu  Imam Ahmed  navodi: “Ismail nam je pričao,  da je čuo  od Sulejmana ibn el-Mugire, on od Humejda ibn Hilala, on od Ebu Katade i Ebu ed-Dehmaa - koji su  često  išli do  Ka‘be - da su  rekli: “Jednom prilikom smo naišli na beduina, koji nam je rekao: -Jednom prilikom me je Allahov Poslani s.a.v.s. uzeo za ruku i počeo učiti onome što je njega Uzvišeni Allah naučio, pa mi je rekao: - Nema ni jedne stvari koju  ćeš,  bojeći se Allaha, azze ve džel,  ostaviti,  a da ti Uzvišeni Allah neće dati bolju od nje.”

Mi smo  Sulejmana  u  iskušenje doveli i njegovo  bolesno  tijelo  na  prijestolju zadržali,  ali je poslije ozdravio. U pogledu  ovih  riječi Ibn  Džerir,  Ibn  Ebi Hatim i još neki mufessiri navode više predaja od  učenjaka iz prvih  generacija od  kojih  su  većina,  a možda i sve israilijati.  U mnogima od  njih  ima krajnjih gluposti.  Na to  smo  detaljnije ukazali u  našem Tefsiru, a ovdje ćemo  se ograničiti samo na citiranje kur’anskog teksta.

Ukratko,  oni navode da je Sulejman, alejhi selam, bio  četrdeset dana odsutan  sa svoga prijestolja,  pa je kad  se vratio  na prijesto,  naredio  da se podigne Hram u  Jerusalimu  (Sulejmanov  hram),  veličanstveno  djelo  kome nije bilo  ravna. Zapravo, on ga je obnovio na temeljima ranijeg hrama, koji je podigao Israil o  čemu  smo  govorili kada smo  citirali predaju  koju  prenosi Ebu  Zerr: “Upitao  sam: “Allahov  Poslaniče,  koji hram je najstariji?” “El-Mesdžidu-l- haram (džamija u  Mekki)”,  odgovorio  je.  Zatim sam opet upitao: “A koji iza njega?” “Hram u  Jerusalimu”,  odgovorio  je.  Zatim sam upitao: “Kolika je vremenska razlika između  njihove gradnje?” “Četrdeset godina”,  odgovorio je.

Međutim,  poznato  je da je između  Ibrahima koji je sagradio  Ka‘bu,  i između  Sulejmana ibn  Dawuda bilo  više od  hiljadu  godina.  Zato  ne može biti govora o  četrdeset godina.  Sulejman, alejhi selam, je tražio  od  Allaha vlast kakvu poslije njega niko  neće imati.  Ovo  je bilo  nakon  završetka gradnje Hrama u Jerusalimu.

U tom smislu  Imam Ahmed,  Nesaija,  Ibn  Madže,  Ibn  Huzejme,  Ibn Hibban  i El-Hakim navode predaju  od  Abdullaha ibn  Firuza ed-Dejlemija, koji je čuo  Abdullaha ibn  Amra ibn  el-Asa da je pričao,  da je Allahov Poslanik, salallahu alejhi ve sellem,  rekao: “Kada je Sulejman  sagradio  Bejtu-l-makdis,  zamolio  je Uzvišenog  Gospodara da mu  da tri stvari.  Date su  mu  dvije,  a mi se nadamo da će treća biti data nama. Prvo je tražio da mu se presuda slaže sa Njegovom presudom,  pa mu  je to  Allah  dao.  Zatim je tražio  vlast kakvu  niko  nakon njega neće imati,  pa mu  je i to  Allah, azze ve džel,  dao.  Treće što  je tražio  bilo  je da svakom ko  ode da klanja u  njegovom hramu  budu  oprošteni grijesi i da iz Hrama od  njih  izađe čist,  kao  kad  ga je majka rodila.  Mi se nadamo  da je Allah ovo dao nama.”

U pogledu  slaganja njegove presude sa presudom Uzvišenog  Allaha,  Allah hvali njega i njegova oca riječima: I  Dawudu  i Sulejmanu,  kada  su  sudili o usjevu  što  su  ga  noću  ovce nečije opasle i Mi smo  bili svjedoci u  suđenju njihovu.  I učinismo  da  Sulejman  pronikne u  to,  i obadvojici smo  mudrost i znanje dali. (El-Enbija’,  78.-79.) Šurejh  el-Kadi i još neki učenjaci iz prvih generacija navode da su  ljudi o  kojima se govori imali vinograd,  pa su  tuđe ovce noću  upale u  njega i svega ga uništile.  Oni su  od  Dawuda tražili da presudi,  pa je presudio  da se onima čiji je bio  vinograd  isplati šteta koja je učinjena. Kada su nakon toga izašli pred Sulejmana, upitao ih je: “Kako vam je presudio Allahov poslanik?” Pa su rekli tako i tako, na šta je on rekao: “Da sam presuđivao  ja - presudio  bih  drugačije; ovce bih  dao  vlasnicima vinograda, neka od  njih  koriste priplod  i mlijeko,  sve dok  njihovi vlasnici ne poprave vinograd i vrate ga u prvobitno stanje, i tek bi im tada vratio ovce. To je čuo Dawud, alejhi selam, pa je onda tako i presudio.

Sličan  slučaj se navodi u  Sahihima Buharije i Muslima.  Oni ga bilježe od Ebu  ez-Zinada,  on  od  El-A‘redža,  a on  od  Ebu  Hurejre,  da je Allahov Poslanik, salallahu alejhi ve sellem,  rekao: “Dvije žene su  čuvale svoja dva sina,  pa ih  je napao  vuk  i jednoj od njih odnio sina. Na kraju su se posvađale, pa je starija rekla mlađoj: “Vuk  je odnio  tvog  sina!” Mlađa je rekla: “Ne,  nego  je tvoga!” Zatim su  se sporile kod  Dawuda,  pa je dijete dosudio  starijoj ženi.  Nakon  toga su  otišle kod Sulejmana, pa je rekao: “Dajte mi nož da ga raspolovim, pa svaka uzmite po pola.” Na što je mlađa rekla: “Nemoj, Allah ti se smilovao, sin je njen”, pa joj ga je dao.'

Možda  su  ove  obje  presude  bile  ispravne  u  njihovom  šerijatu,  ali  je  ipak Sulejmanova presuda ispravnija.

Allah  ga,  zato  što  ga je nadahnuo,  i hvali,  ali ne izostavlja ni njegova oca jer kaže: *A obojici smo mudrost i znanje dali. I potčinismo planine i ptice da s Dawudom Allaha  hvale - to  smo  Mi bili kadri učiniti.  *I  naučili smo  ga  da izrađuje pancire za  vas,  da  vas štiti u  borbi s neprijateljem - pa  zašto  niste zahvalni? (El-Enbija’, 79.- 80.)
On  dalje kaže: I Sulejmanu  vjetar jaki - tj.  i Sulejmanu  jaki vjetar poslušnim učinismo  - *po  zapovijedi njegovoj je puhao prema zemlji koju smo blagoslovili.  A Mi sve dobro  znamo,  *i šejtane neke da  zbog  njega  rone,  a radili su i druge poslove, i nad njima smo Mi bdjeli. " (El-Enbija’, 81.-82.)

U poglavlju Sad Uzvišeni kaže: *I Mi smo dali da mu služe vjetar - koji je prema  zapovijedi njegovoj blago  puhao  onamo  kuda  je on  htio,  *i šejtani,  sve graditelji i gnjurci,  *i drugi u  bukagije okovani.  *“Ovo  je Naš dar,  pa  ti oslobodi ili zadrži, nećeš zbog toga odgovarati!” *On je, doista, blizak Nama i čeka ga krasno prebivalište. (Sad, 36.-40.)

Kada je iz Allahovog  zadovoljstva napustio  konje,  Allah  je Sulejmanu umjesto  njih  dao  vjetar - jači,  brži i snažniji od  konja,  prema kome nije imao nikakvih  obaveza u  pogledu  izdržavanja,  koji je prema  zapovijedi njegovoj blago puhao onamo kuda je on htio, tj. u kom god je pravcu htio. Sulejman, alejhi selam, je imao jedan ogroman tepih od drveta, na koji je moglo stati sve što mu je bilo potrebno: kuće,  dvorci,  šatori,  roba,  konji,  deve,  razna oprema,  ljudi,  džinni, ptice i ostale životinje.  Kad  bi htio  da negdje putuje,  da razgleda carstvom ili da se bori protiv kakva vladara i neprijatelja ma gdje bio, ovo bi stavio na tepih i naredio  vjetru,  pa bi se to  sve podiglo  uvis.  Kad  bi se to  sve zaustavilo  u zraku, naredio bi povjetarcu, pa bi to nosio. Ako bi želio brže, naredio bi jakom vjetru, pa bi ga nosio nevjerovatnom brzinom i spustio ga gdje bi zaželio. Tako bi ga vjetar ujutro  znao  ponijeti iz Jerusalima,  a navečer spustiti u  Istaharu  na udaljenosti od mjesec dana hoda, gdje bi proveo vrijeme do kraja dana, da bi ga vjetar ponovo vratio u Jerusalim.

Uzvišeni, također, veli: *A Sulejmanu vjetar - ujutro bi prevaljivao rastojanje od mjesec dana, a navečer rastojanje od mjesec dana; i učinili smo da mu iz izvora rastopljen bakar teče i da džinni voljom njegovog Gospodara pred njim rade; a kad bi neko od njih otkazao poslušnost naređenju Našem, učinili bismo da ognjenu patnju osjeti. *Oni su mu izrađivali šta god je htio: hramove i spomenike, i zdjele kao  čatrnje,  i kotlove nepokretne - “Trudite se i budite zahvalni,  o  čeljadi Dawudova! A malo je zahvalnih među robovima Mojim. ” (Sebe’, 12.-13.)

Hasan el-Basri kaže: “Sulejman bi ujutro iz Damaska otišao u Istahar, pa bi tamo  ručao,  a onda predveče otišao  u  Kabul i tamo  zanoćio,  a rastojanje između  Damaska i Istahara je mjesec dana hoda,  i još toliko  između  Istahara i Kabula.”

Na to ja dodajem: “Ljudi koji su izučavali gradove i civilizacije, kažu da su džinni Sulejmanu izgradili Istahar - kojim je nekada Turska carevina vladala - i još mnoge druge gradove, kao npr. Tedmur, Jerusalim, Babu Džebron i Bab el- Burejd. Ova dva posljednja grada bila su u blizini današnjeg Damaska.”

Za riječ el-kitr spomenutu  u  ovom ajetu,  Ibn  Abbas,  Mudžahid,  Ikrime, Katade i još neki kažu da znači: “rastopljeni bakar.” Katade kaže: “Allah mu je dao da u Jemenu provrije izvor bakra.”

Es-Sudejj  dodaje:  “Za  samo  tri  dana  je  uzeo  sve  što  mu  je  trebalo:  za građevine i ostalo.”

Da džinni voljom njegova Gospodara pred njim rade; a kad bi neki od njih otkazao  poslušnost naređenju  Našem,  učinili bismo  da  ognjenu  patnju  osjeti. (Sebe’,  12.) Tj.  Allah, azze ve džel,  mu  je džinne učinio  slugama koji su  pokorno  radili šta god  je on  htio  i koji mu  nisu  smjeli otkazivati poslušnost.  U slučaju  da bi mu neki bio neposlušan, on bi ga žestoko kaznio. Oni su mu izgrađivali što god je htio: hramove, tj.  prelijepe građevine i prostore za okupljanje,  spomenike (tj. slike po  zidovima,  što  je u  njihovom šerijatu  tada bilo  dozvoljeno) zdjele kao čatrnje. Ibn Abbas kaže: “Posude kao čatrnje u zemlji”, a u drugoj verziji kaže: “kao  bazene” (za napajanje deva).  Tako  smatraju  i Mudžahid,  El-Hasan, Katade,  Ed-Dahhak  i drugi.  Prema ovoj predaji,  riječ džewab bi značila: “rezervoari u kojima se sakuplja voda.”

U tom smislu pjesnik El-A’ša kaže:
Muhallekovih bazen je velik i
prostran poput šejh Irakijeve čatrnje “prepune’’.

Za izraz el-kuduru-r-rasijat (nepokretni kotlovi),  Ikrime,  Mudžahid  i još neki kažu da se misli na ogromne kazane koji se nisu prenosili sa jednog mjesta na drugo,  budući da su  bili napravljeni za pripremanje hrane za ljude i pojenje stoke.

Uzvišeni kaže: Trudite se i budite zahvalni, o čeljadi Dawudova. A malo je zahvalnih  među  čeljadi Mojom. (Sebe’,  12.) Uzvišeni,  zatim,  kaže: *i  šejtani, sve graditelji i gnjurci, *i drugi u bukagije okovani. (Sad, 37.-38.)

Dakle,  Allah  mu  je neke dao  da grade,  a druge da rone u  vodu  i da vade bisere i dragulje kojih  samo  tamo  ima.  Riječi: i drugi u  bukagije okovani - znače da su  neposlušni bili okovani po  dvojica u  bukagije,  tj.  u  okove.  Sve je to  samo  dio  od  onoga što  mu  je Allah, azze ve džel,  dao  i potčinio,  upotpunjavajući mu  vlast  koju  neće  imati  niko  poslije  njega  -  kao  što  je  nije  imao  ni  prije njega.

Buharija kaže: “Muhammed  ibn  Beššar nam je pričao,  da je čuo  od Muhammeda ibn  Dža‘fera,  on  od  Šu‘bea,  on  od  Muhammeda ibn  Zijada,  a on od  Ebu  Hurejre,  da je Poslanik  rekao: “Jedan  Ifrit od  džinna juče je nasrnuo na mene da mi prekine namaz,  ali mi je Allah  pomogao  pa sam ga uhvatio. Htio  sam da ga svežem za jedan  od  stubova ove džamije kako  bi ga svi vi vidjeli,  pa sam od  toga odustao  jer sam se sjetio  dove moga brata Sulejmana: “Gospodaru  moj,  oprosti mi i pokloni mi vlast kakvu  niko  nakon  mene neće imati!”, i otjerao ga poniženog.”'

Muslim i Nesaija ovaj hadis u navedenoj verziji prenose i od Šu‘bea.

Muslim navodi: “Muhammed  ibn  Seleme el-Muradi nam je pričao,  da je čuo Abdullaha ibn Wehba, da je Muawija ibn Salih rekao: -Rebi‘a ibn Jezid mi je pričao  od  Ebu  Idrisa el-Hawlanija,  a on  od  Ebu  ed-Derda’a: “Jednom prilikom Allahov  Poslanik  je počeo  klanjati,  pa smo  ga čuli kako  govori tri puta: - Utječem se Allahu  od  tebe! Proklinjem te Allahovim prokletstvom! ispruživši ruke kao  da hoće nešto  da uhvati.  Kada je završio  sa namazom, upitali smo  ga: - Allahov  Poslaniče,  čuli smo  te sada kako  u  namazu  nešto govoriš što prije nismo čuli i vidjeli smo da si ispružio ruke? On je odgovorio: -Allahov neprijatelj Iblis je bio prišao da mi glavnju vatre baci u lice, pa sam tri puta rekao: - Utječem se Allahu  od  tebe! Zatim sam također tri puta rekao: - Proklinjem te Allahovim potpunim prokletstvom! Htio  sam da ga uhvatim,  i tako mi Allaha, da nije dove našeg brata Sulejmana, on bi osvanuo svezan, pa bi se medinska djeca poigravala sa njim!” Ovu  verziju  navodi i Nesaija od Muhammeda ibn Seleme, istim senedom.

Ahmed  navodi:  “Ebu  Ahmed  nam  je  pričao,  da  je  čuo  od  Murrea  ibn Ma‘beda,  a  on  od  Ebu  Ubejde  Hadžiba  Sulejmana  da  je  rekao:  “Vidio  sam Ata‘a ibn Jezida el-Lejsija kako klanja, pa sam htio proći ispred njega, ali me je odgurnuo i rekao: “Ebu Se‘id el-Hudri nam je pričao, da je Allahov Poslanik jednom  prilikom  klanjao  sabah-namaz,  a  on  za  njim,  pa  se  u  učenju  pomeo. Kada  je  završio  namaz  rekao  je:  -  Da  ste  samo  vidjeli  kako  sam  se  borio  sa Iblisom. Ščepao sam ga rukom i davio toliko da sam osjetio hladnoću njegove pljuvačke između svojih prsta: palca i kažiprsta. Da nije dove moga brata Sulejmana,  osvanuo  bi svezan  za jedan  od  stubova ove džamije,  pa bi se medinska djeca sa njim poigravala! Zato,  ko  od  vas može,  neka mu  se kad klanja, niko ne isprečava prema Kibli.”

Od  ovog  hadisa Ebu  Dawud  navodi zadnju  rečenicu: “Zato  ko  od  vas može...” od  Ahmeda ibn  Surejdža,  a on  od  Ahmeda ez-Zubejrija,  i dalje istim senedom.

Više učenjaka iz prvih  generacija navodi da je Sulejman, alejhi selam,  imao  hiljadu  žena: sedam stotina vjenčanih sa mehrom i tri stotine robinja. Neki kažu da je taj broj bio obrnut: tri stotine vjenčanih i sedam stotina robinja. Sve u svemu, bio je u mogućnosti da uživa sa velikim brojem žena.

Buharija navodi: “Halid  ibn  Muhaled  nam je pričao,  da je čuo  od  Mugire ibn  Abdurrahmana,  on  od  Ebu  ez-Zinada,  on  od  El-A‘redža,  a on  od  Ebu Hurejre,  da je Poslanik, salallahu alejhi ve sellem,  rekao: - Sulejman  ibn  Dawud  je jednom rekao: - Večeras ću spavati sa sedamdeset žena, od kojih će svaka zanijeti viteza koji će se boriti na Allahovom putu! Na to mu je jedan prijatelj rekao: “Ako Bog da.” Ali,  on  to  nije rekao,  pa žene,  osim jedne,  nisu  zatrudnile.  Čak  je i ova stoje zatrudnila,  rodila sakato  dijete.  Zatim je Poslanik  rekao: - Da je rekao: “Ako Bog da”, svi bi se borili na Allahovom putu!” Šuajb i Ibn Ebu ez-Zinad kažu da se radilo  o  devedeset žena i to  je ispravnije.  Ovu  verziju  navodi jedino Buharija.

Ebu  Ja‘la  kaže:  “Zuhejr  nam  je  pričao,  da je  čuo  od  Jezida,  on  od  Hišama ibn  Hasana,  on  od  Muhammeda,  a  on  od  Ebu  Hurejre,  da je  Allahov  Poslanik, salallahu alejhi ve sellem,  rekao: “Sulejman  ibn  Dawud  je jednom prilikom rekao: - Večeras ću spavati sa stotinu žena od kojih će svaka roditi muškarca koji će se sa sabljom u  ruci boriti na Allahovom putu! ali,  nije rekao: “Ako  Bog  da.” Te noći je spavao  sa stotinu  žena,  ali mu  je samo  rodila jedna žena i to  napola sakato dijete.  Allahov  Poslanik  je zatim rekao: - Da je rekao: “Ako  Bog  da”, svaka bi mu  rodila muško  dijete koje bi se sa sabljom u  ruci borilo  na Allahovom putu!”

Ovaj sened ispunjava uvjete Buharije, ali on ipak ne navodi ovu verziju.

Imam Ahmed kaže: “Hušejm nam je pričao, da je čuo od Hišama, a on od Ibn  Širina,  da je Ebu  Hurejre rekao: “Sulejman  ibn  Dawud  je jednom prilikom rekao: - Noćas ću spavati sa stotinu žena, od kojih će svaka roditi muško dijete koje će se boriti na Allahovom putu!, ali nije rekao: “Ako Bog da”, pa je samo jedna od  njih  rodila,  i to  polusakato  dijete.  Allahov  Poslanik  je rekao: - Da je rekao: “Ako  Bog  da”,  rodilo  bi mu  se stotinu  momaka i svi bi se borili na Allahovom putu.” Ovu verziju navodi jedino Ahmed.

Imam  Ahmed,  također,  navodi:  “Abdurrezzak  nam  je  pričao,  da je  čuo  od Ma'mera,  on  od  Ibn  Tawusa,  on  od  svoga  oca,  a  on  od  Ebu  Hurejre,  da  je Allahov  Poslanik, salallahu alejhi ve sellem,  rekao:  “Sulejman  ibn  Dawud  je  jednom  prilikom  rekao:  - Noćas ću spavati sa stotinu žena, od kojih će svaka roditi muško dijete koje će se boriti na Allahovom putu! - ali je zaboravio reći: “Ako Bog da.” Spavao je sa njima, ali mu je samo jedna rodila i to polusakato dijete. Allahov Poslanik je rekao: - Da je rekao: “Ako Bog da”, ne bi se prevario i postigao bi ono stoje želio.”

Verziju   sličnu   ovoj   navode   Buharija   i   Muslim   u   svojim   Sahihima   od Abdurrezzaka, i dalje istim senedom.

Ishak ibn Bišr kaže: “Mukatil nam je pričao, da je čuo od Ebu ez-Zinada, i od  Ibn  Ebi Zinada,  on  od  svoga oca,  on  od  Abdurrahmana,  a on  od  Ebu Hurejre,  da je Sulejman  ibn  Dawud  imao  četiri stotine žena i šest stotina robinja,  pa je jednog  dana rekao: - Večeras ću  spavati sa hiljadu  žena,  pa će svaka od njih zanijeti konjanika koji će se boriti na Allahovom putu! - ali nije rekao: “Ako Bog da.” Spavao je sa njima, ali je samo jedna zatrudnila i rodila mu  polusakato  dijete.  Allahov  Poslanik, salallahu alejhi ve sellem,  je rekao: - Tako  mi Onoga u  čijoj ruci je moja duša,  da je rekao: “Ako  Bog  da”,  rodili bi mu  se konjanici o kojima je govorio i borili bi se na Allahovom putu!”
Ali,  ovaj sened  je slab,  jer se u  njemu  nalazi Ishak  ibn  Bišr,  od  koga se hadis ne može prihvatiti, tim prije što se ova verzija ne slaže sa vjerodostojnim hadisima.
Sulejman, alejhi selam,  je imao  što  nije niko  prije njega,  niti će Allah, azze ve džel,  dati ikome poslije njega: vlast, carstvo i najrazličitije vojske. On je o tome rekao: “Svega i svačega  nam je dato.” (En-Neml,  16.) “Gospodaru  moj,  oprosti mi i pokloni mi vlast kakvu niko nakon mene neće imati! Ti, uistinu, bogato daruješ“ (Sad,  35.)  Riječi  Allahovog  Poslanika  potvrđuju  da  mu  je  to  bilo dato.

Uzvišeni Allah,  nakon  što  je opisao  ka'kve mu  je sve blagodati dao,  kaže: Ovo je Naš dar, pa ti oslobodi ili zadrži, nećeš zbog toga odgovarati! (Sad, 39.), tj.  daj kome hoćeš,  a ne moraš kome nećeš.  Nećeš biti odgovoran  za to bogatstvo kako god sa njim da postupiš, jer ti je Allah dozvolio da s njim radiš kako hoćeš i neće te za to pitati.

Ovo je razlika između vjerovjesnika - vladara od poslanika - roba, koji nikome ništa ne može dati bez Allahove dozvole.  Našem Poslaniku  Muhammedu, salallahu alejhi ve sellem,  je dato  da bira jedno  od  toga dvoga,  pa je odabrao  da bude poslanik  - rob.  U nekim predajama se navodi da se po tom pitanju posavjetovao sa Džibrilom, pa mu  je Džibril rekao  da bude skroman,  te je on  odabrao  da bude poslanik  - rob.  Allah  je dao  hilafet i vlast njegovim sljedbenicima nakon  njega sve do Smaka svijeta,  tako  da će jedan  broj njegovih  sljedbenika biti na pravom putu do Kijametskog dana - hvala Allahu na tome.

Nakon  što  navodi dunjalučke blagodati koje je darovao  Svome poslaniku Sulejmanu  Uzvišeni spominje šta mu  je pripremio  na Ahiretu: obilnu  i lijepu  nagradu,  blizinu  kojom će se Njemu  približiti,  veliku  pobjedu  i počast pred  Njim.  To  će se desiti na Dan  proživljenja i obračuna,  kao  što  Uzvišeni kaže: On je, doista, blizak Nama i čeka ga krasno prebivalište! (Sad, 40.)


Smrt Sulejmana, alejhi selam


Uzvišeni  Allah  kaže:  A  kad  smo  odredili  da  umre,  crv  koji  je  bio  rastočio štap njegov - upozorio ih je da je umro, i kad se on srušio, džinni shvatiše da ne bi na muci sramnoj ostali da su budućnost prozrijeti mogli! (Sebe’, 14.)

Ibn  Džerir,  Ibn  Ebi  Hatim  i  još  neki  navode  od  Ibrahima  ibn  Tahmana, on  od  Ataa ibn  es-Saiba,  on  od  Se'ida ibn  Džubejra,  a on  od  Ibn  Abbasa,  da je Poslanik  rekao: “Kada bi Sulejman  klanjao,  ugledao  bi kako  pred njim niče drvo,  pa bi ga upitao: “Kako  se zoveš?” Ono  bi odgovorilo: “Tako i tako.” Zatim bi ga upitao: “A čemu  ti služiš?” Ako  bi bilo  za sađenje, presadio  bi ga,  a ako  bi bilo  ljekovito,  pustio  bi ga da raste.  Dok  je tako jednom klanjao,  ispred  sebe je ugledao  jedno  drvo,  pa ga je upitao: “Kako se zoveš?” Ono  mu  odgovori: “El-Harub.” Onda ga je upitao: “A čemu služiš?” “Za rušenje ovog  hrama”,  odgovorilo  je.  Tada je Sulejman, alejhi selam,  zamolio: “Gospodaru  moj,  sakrij od  džinna moju  smrt,  kako  bi ljudi znali da džinni ne poznaju  gajb!” Od  onog  drveta je istesao  štap  i ostao  naslonjen  na njega godinu  dana,  a džinni su  stalno  radili.  Kada je crv  istočio  štap  i Sulejman pao,  ljudi su  shvatili da džinni ne bi ostali godinu  dana u  ponižavajućoj kazni da su  poznavali gajb.” Ibn  Abbas je tako  i čitao  ovaj ajet: “Džinni su se zahvalili crvu  i poslije su  mu  donosili vodu.” Ovo  je Ibn  Džerirova verzija.  U hadisu  kojeg  navodi El-Horasanija ima nekih  neprihvatljivih stvari.

Hafiz Ibn Asakir ovu predaju navodi od Seleme ibn Kuhejla, a on od Se‘ida ibn  Džubejra,  kao  Ibn  Abbasove riječi - što  je vjerovatno  i ispravnije.  Allah, azze ve džel, opet, najbolje zna.

Es-Sudejj u  predaji koju  navodi od  Ebu  Malika i Ebu  Saliha,  a oni od  Ibn Abbasa i još nekih ashaba, kaže: “Sulejman, alejhi selam, je imao običaj da se osamljuje u Jerusalimu, nekad po godinu, nekad po dvije, nekad po mjesec, nekad po dva, nekad više, a nekad manje od toga. Hranu i ostale potrepštine sam bi sa sobom ponio. Tako je učinio i ovaj put kad će umrijeti. Tada je svakog jutra, kada bi osvanuo, u 

Jerusalimu zaticao da je izraslo neko drvo, pa bi mu prišao i upitao ga: “Kako  ti je ime?”,  a ono  bi odgovaralo: “Tako  i tako.” Ako  bi bilo  za presaditi, on bi ga presadio, a ako bi bilo za lijeka, reklo bi: “Ja sam lijek za to i to.

Tako je bilo dok jednom nije izniklo drvo koje se zvalo El-Harub. On ga je upitao: “Kako ti je ime?”, a ono je odgovorilo: “Ja sam El-Harub.” Zatim ga je upitao: “A čemu  služiš?”,  a ono  mu  je odgovorilo: “Niklo  sam da bih  srušilo ovaj Hram.” Na to je Sulejman rekao: “Allah ga ne bi srušio dok sam živ i pred mojim očima.  Znači,  ti mi najavljuješ smrt i rušenje Jerusalima.” Zatim ga je iščupao  i posadio  u  krugu  Hrama,  a onda stao  da klanja,  oslonivši se na svoj štap.

Tako je i umro, a da to šejtani nisu znali. Oni su radili, bojeći se da će izaći i kazniti ih.  Šejtani su  se znali sakupljati oko  ćelije u  kojoj je bio  Sulejman. Ćelija je imala dva ulaza: jedan sprijeda, a drugi od pozadi. Šejtan koji bi htio otkazati poslušnost morao bi biti hrabar i na jedna vrata ući, a na druga izaći. Međutim, koji god šejtan bi pogledao u Sulejmana dok je bio u ćeliji, sagorio bi. Jedan od šejtana jednom je prošao kroz ćeliju i vidio da Sulejman ne daje glasa.  Zatim je ponovo  prošao  i opet mu  nije čuo  glas.  Tada je pogledao Sulejmana i vidio  da je mrtav,  pa je izašao  i svijetu  saopćio  da je Sulejman umro.  Tada su  otišli do  Sulejmanova tijela i iznijeli ga.  Tu  su  našli i njegov “minse'et” - što  na abesinskom znači “štap” i vidjeli da ga je crv  rastočio. Pošto  nisu  znali prije koliko  vremena je umro,  onog  crva su  ponovo  stavili u štap  i pustili ga da ga rastače dan  i noć.  Na osnovu  toga su  izračunali da je Sulejman, alejhi selam,  umro  prije godinu  dana.  Tako  ispada po  Ibn  Mes'udovom čitanju. Tako su džinni i šejtani čitavu godinu nakon Sulejmanove smrti radili a da nisu znali da je umro. Otuda su ljudi zaključili da džinni lažu da znaju gajb stvari, jer da znaju, znali bi i za Sulejmanovu smrt i ne bi godinu dana bili u patnji, radeći za njega.  Na to  ukazuju  riječi Uzvišenog  Allaha: Crv,  koji je bio rastočio  njegov štap  - upozorio  ih  je da  je umro,  i kad  se on  srušio,  džinni shvatiše da  ne bi na  muci sramnoj ostali da  su  budućnost prozrijeti mogli. Dakle,  ljudima je postalo  jasno  da su  im džinni lagali.  Kaže se da su  šejtani rekli crvu: “Da jedeš hranu, donosili bi ti najukusniju hranu, i da piješ, donosili bi ti najbolje piće! Zato ćemo ti donositi vodu i glinu.” To su mu donosili gdje god je bio. Zar nisi primijetio zemlju u šupljini drveta? To je donose šejtani iz zahvalnosti prema crvu.

U  ovoj  predaji  ima  israilijjata,  koji  se  kao  takvi  ne  mogu  ni  prihvatiti  ni odbaciti.

Ebu  Dawud  u  poglavlju  o  sudbini kaže: “Osman  ibn  Ebi Šejbe nam je pričao,  da je čuo  od  Kubejsa,  on  od  Sufjana,  on  od  El-A‘meša,  a on  od Hajseme,  da je Sulejman  ibn Dawud rekao Meleku smrti: “Kada mi budeš htio primiti dušu, prethodno mi daj neki znak!” Pa mu je rekao: “Ni ja o tome ništa više od tebe ne znam. Samo mi se dostave knjige u kojima su imena onih koji trebaju umrijeti.”

Asbeg  ibn  el-Feredž i Abdullah  ibn  Wehb  prenose od  Abdurrahmana ibn Zejda ibn  Eslema,  da je Sulejman  rekao  Meleku  smrti: “Kad  ti bude naređeno da mi primiš dušu,  prethodno  me obavijesti.” Pa mu  je došao  i rekao: “Sulejmane,  naređeno  mi je da ti uzmem dušu  i ostalo  ti je samo  malo  da živiš.” Tada je Sulejman naredio džinnima da mu naprave prostoriju od stakla, bez vrata, a on je naslonivši se na štap klanjao. Melek smrti je došao i uzeo mu dušu dok je bio naslonjen na štap. Sulejman ovo nije uradio bježeći od Meleka smrti, nego da bi džinni i dalje radili gledajući u njega i misleći da je još živ. Zatim je Allah, azze ve džel,  poslao  crva da rastoči njegov  štap.  Kada je crv  rastočio  štap iznutra,  štap  se slomio,  pa se Sulejmanovo  tijelo  srušilo.  Kada su  to  džinni ugledali,  otišli su.  Na to  ukazuju  Njegove riječi: Crv koji je bio  rastočio  štap njegov - upozorio ih je da je umro, i kada se on srušio, džinni shvatiše da ne bi na muci sramnoj ostali da su budućnost prozrijeti znali.

Asbeg  zatim dodaje: “Od  drugih  sam čuo  da je crv  cijelu  godinu  rastakao štap  dok  Sulejman  nije pao.” Slično  se prenosi i od  nekih  učenjaka iz prvih generacija, a i kasnijih. Allah, opet, najbolje zna.

Ishak ibn Bišr navodi od Muhammeda ibn Ishaka, a on od Ez-Zuhrije i još nekih,  da je Sulejman  živio  pedeset dvije godine i da je vladao  četrdeset godina. Ishak kaže: “Ebu Rewk nam je pričao, da je čuo od Ikrime, a on od Ibn Abbasa, da je Sulejman vladao dvadeset godina.”

Allah, opet, najbolje zna. Ibn Džerir kaže: “Sulejman ibn Dawud je ukupno živio pedeset i nekoliko godina.”

Kaže se da je u  četvrtoj godini svoje vladavine Sulejman, alejhi selam,  počeo  graditi Jerusalim.  Ibn  Džerir kaže da je nakon  njega njegov  sin  Ruhbuam vladao  još sedamnaest godina, a onda je došlo do raspada Izraelskog carstva.

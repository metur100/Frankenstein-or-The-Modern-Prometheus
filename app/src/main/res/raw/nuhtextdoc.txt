On je Nuh, sin Lameha, ovaj sin Matuzale, on sin Henoha - a to je Idris - on je sin Jareda, ovaj sin Malaleela, ovaj sin Kainana, ovaj sin Enosa, ovaj sin Šita, a on je sin Adema a.s., oca čovječanstva. 

Prema navodima Ibn Džerira i drugih, on je rođen sto dvadeset šest godina nakon smrti Adema a.s.

Prema kršćanskom i jevrejskom računanju, o čemu smo ranije govorili, između Ademove smrti i Nuhova rođenja prošlo je sto četrdeset šest godina. Između njih je, kako navodi Hafiz Ebu Hatim ibn Hibban u svom Sahihu, bilo deset karnova (generacija), gdje kaže: “Pričao nam je Muhammed ibn Omer ibn Jusuf, da je njemu pričao Muhammed ibn Abdulmelik ibn Zindžewejh, kome je govorio Ebu Tewbe, a njemu Muawija ibn Selam, da je čuo od brata, Zejda ibn Selama, a on od Ebu Selama, a ovaj od Ebu Umame, da je jedan čovjek upitao: “Božiji Poslaniče, da li je Adem bio poslanik?" On mu je odgovorio: “Da, Allah je s njim govorio.“ On je opet upitao: “Koliko ie bilo između njega i Nuha?" Poslanik je odgovorio: “Deset generacija. “ Ja dodajem da ovaj hadis ispunjava uvjete koje postavlja Muslim, ali ga on ipak ne navodi.

U Buharijinom Sahihu se od Ibn Abbasa navodi: “Između Adema i Nuha je bilo deset generacija i svi su bili muslimani. Ako se pod izrazom karn (stoljeće, generacija) misli na sto godina, kao što smatra većina ljudi, onda je među njima sigurno bilo hiljadu godina. Međutim, moguće je da je taj period bio i duži, ako uzmemo u obzir da Ibn Abbas kaže da je deset generacija bilo u Islamu. Jer, možda je među njima bilo još stoljeća kada ljudi nisu bili u Islamu. 

Međutim, hadis koga prenosi Ebu Umame to ograničava na “deset generacija“, a Ibn Abbas dodaje da su bili u Islamu. Ovo dakle, pobija tvrdnju nekih kršćanskih, jevrejskih i drugih historičara koji kažu da su Kabil i njegovi potomci obožavali vatru. A Allah, opet. nabolje zna! Ako se, pak, pod izrazom karn misli na ljudsku generaciju, kao što je u riječima Uzvišenog: A koliko smo generacija nakon Nuha uništili! (El-Isra', 17.), ili: Zatim smo nakon njih stvorili generaciju drugih. (El-Mu’minun, 31.), ili: I mnogim generacijama između njih (El-Furkan, 38.), ili: A koliko smo samo generacija prije njih uništili! (Merjem, 74. 1 98.)

Poslanik, salallahu alejhi ve sellem, je rekao: “Najbolja generacija je moja generacija." (tj. oni koji žive sa mnom) Generacije prije Nuha, alejhi selam, živjele su veoma dugo. Prema ovome, između Adema i Nuha je proteklo hiljade godina. A Allah najbolje zna. Ukratko, Allah, subhanehu ve’te ala, je poslao Nuha, alejhi selam, nakon što su se počeli obožavati kipovi  taguti, a ljudi skrenuli u zabludu i nevjerstvo. Allah ga je poslao iz milosti prema Svojim robovima i on je prvi resul (poslanik) poslan stanovnicima Zemlje, što će potvrditi i oni koji budu stajali pred Allahom, subhanehu ve’te ala, na Sudnjem danu.

Ibn Džerir i drugi kažu da se njegov narod zvao “benu-Rasib" (sinovi Rasiba). Historičari se razilaze o tome koliko je imao godina kada je postao poslanik.

Jedni kažu da je imao pedeset, drugi tri stotine i pedeset, a treći četiri stotine i osamdeset godina. Ova mišljenja navodi Ibn Džerir, pripisujući treće Ibn Abbasu. Allah, subhanehu ve’te ala, na više mjesta u Časnom Kur'anu kazuje o njemu, njegovom narodu, kažnjavanju potopom onih koji nisu htjeli vjerovati i o tome kako je spasio njega i one koji su bili u lađi. O tome govori u surama: El-A'raf, Jinus, Hid, El-Enbija', EI-Mu'mindn, Eš-Šu’ra, El-'Ankebut, Es-Saffat, El-Iktirab. Konačno, po njemu je nazvana jedna posebna sura. Tako Allah, subhanehu ve’te ala, u suri El-A'raf veli: *Mi smo Nuha poslali njegovom narodu, pa im je rekao: “O narode moj, obožavajte Allaha! Vi nemate drugog boga osim Njega! Ja se za vas plašim kazne na Velikom danu!" *A glavešine iz njegovog naroda su odgovorile: “Mi zaista smatramo da si ti u očitoj zabludi. " Na to je on rekao: *“O narode moj, nisam ja ni u kakvoj zabludi, nego sam poslanik od Gospodara svjetova. *Dostavljam vam poslanice svoga Gospodara i savjetujem vas, i ja znam od Allaha ono što vi ne znate. *Zar vam je čudno što vam dolazi opomena vašeg Gospodara po čovjeku, jednom od vas, da vas opomene, da biste bili bogobojazni i da bi vam se Allah smilovao? " *Ali, oni su ga u laž utjerivali, pa smo njega i one koji su bili s njim u lađi spasili, a potopili one koji su poricali Naše dokaze. Oni su, zaista, bili slijep narod. (El-A’raf, 59.-64.) A u suri Jinus, Allah, subhanehu ve’te ala, kaže: *I ispričaj im vijest o Nuhu! Kada on reče svom narodu: “O narode moj, ako vam teško pada moj boravak i moje opominjanje Allahovim dokazima - a ja se na Allaha oslanjam - onda se, zajedno sa božanstvima svojim, skupite i odlučite, i neka to ne bude tajno, a zatim primijenite na meni i ne odgađajte! *A ako se okrenete, pa ja od vas ne tražim nikakvu nagradu. Mene će samo Allah nagraditi, i meni je naređeno da budem musliman." *Ali, oni su ga u laž utjerivali, pa smo Mi spasili njega i one koji su bili s njim u lađi i učinili ih namjesnicima, a potopili one koji su Naše dokaze poricali! Pogledaj kako su završili oni koji su bili opominjani! (Junus, 71.-73.)

Zatim, u suri Hud, Allah, subhanehu ve’te ala, veli: *I Mi poslasmo Nuha njegovu narodu. “Ja vas, zaista, jasno opominjem "', govorio je on, * “da ne obožavate nikog osim Allaha. Bojim se za vas kazne Bolnoga dana." *Glavešine njegovog naroda koje nisu vjerovale, su rekle: “Koliko mi vidimo ti si samo čovjek kao i mi, a vidimo i da te bez ikakvog razmišljanja slijede samo oni koji su niko i ništa među nama; ne vidimo da ste i u čemu bolji od nas. Naprotiv, mi vas smatramo lašcima. " * “O narode moj, govorio je on, “šta mislite ako sam ja na pravom putu svoga Gospodara i ako mi je On od Sebe dao poslanstvo, a vi ste slijepi za to, zar ćemo vas mi prisiljavati da to, protiv vaše volje, priznate? *O narode moj! Ja od vas za to ne tražim nikakvo blago, moja nagrada je samo kod Allaha. I ja neću otjerati one koji vjeruju, oni će se sresti sa svojim Gospodarom; ali ja vidim da ste vi narod koji ne zna. *O narode moj! Ko bi me od Allaha odbranio kad bih ih ja otjerao? Zar ne shvatate? *Ja vam ne kažem: 'Kod mene su Allahove riznice' - niti: Ja znam gajb (nepoznato) - niti kažem: 'Ja sam melek', a ne kažem ni za one koje vaše oči s prezirom gledaju: 'Allah im neće dati nikakvo dobro. ' - Allah najbolje zna šta je u njihovim dušama - jer, bih tada bio nepravedan." *Oni mu rekoše: “O Nuhu, s nama si raspravljao, pa si oduljio raspravu. Daj neka nam se desi to čime nam prijetiš, ako istinu govoriš!" * “Ako Allah htjedne", reče on, “On će vam to dati, i vi mu nećete moći umaći! *Moj savjet vam neće koristiti ni kada bih želio da vas savjetujem, ako Allah hoće da vas ostavi u zabludi. On je vaš Gospodar i Njemu ćete se vratiti." * Zar oni da govore: “On ga izmišlja! " Reci: “Ako ga ja izmišljam, moj je grijeh, a ja nemam ništa s tim što vi griješite!" *I Nuhu se objavi: “Od tvog naroda neće više niko vjerovati, osim onih koji već vjeruju, pa se ne žalosti zbog onog što oni rade! *I pravi lađu po Našem nadzoru i Našem nadahnuću, i ne obraćaj mi se više zbog nevjernika, - oni će biti potopljeni! *I on je pravio lađu, i kad god bi pored njega prolazile glavešine njegovog naroda, izrugivali bi mu se. “Ako se vi rugate nama “, govorio je on, “i mi ćemo se rugati vama, kao što se i vi rugate. *I saznat ćete kome će doći ponižavajuća kazna i ko će u vječitoj patnji biti." *A kada je došla Naša odredba i provrila voda, Mi smo rekli: “Ukrcaj u nju od svake vrste po jedan par, svoju porodicu - osim onih za koje je već rečeno - i one koji vjeruju, a malo je bilo onih koji su s njim vjerovali! *I on reče: “Ukrcujte se u nju, u ime Allaha, neka plovi i neka pristane! Moj Gospodar, zaista prašta i milostiv je.“ *I ona je zaplovila s njima na valovima velikim poput brda, a Nuh je zovnuo svoga sina, koji je bio podaleko: “Sinko moj, ukrcaj se s nama i ne budi s nevjernicima!" * “Sklonit ću se ja na kakvo brdo", rekao je, “koje će me zaštititi od vode. " A Nuh je rekao: “Nema danas nikoga ko će Allahove odredbe biti pošteđen osim onoga kome se On smiluje!" I val ih je razdvojio, i on bi potopljen. *I bi rečeno: “Zemljo, gutaj svoju vođu, a ti, nebo, prestani!" I voda se povuče i ispuni se odredba, a lađa pristade na EI-Džudijju, i bi rečeno: Daleko bio narod nevjernički!" *A Nuh je bio zamolio svoga Gospodara i rekao: “Gospodaru moj, sin moj je od moje porodice, a Tvoje obećanje je istinito i Ti si od mudrih najmudriji!" *“O Nuhu", reče On, “on nije od tvoje porodice, on radi ono što ne valja, zato Me ne moli za ono o čemu ne znaš! Savjetujem te da ne budeš neznalica." * “Gospodaru moj", reče on, utječem Ti se da tražim ono o čemu ne znam, i ako mi Ti ne oprostiš i ne smiluješ mi se, bit ću izgubljen". *I bi rečeno: “O Nuhu, pristani sa selamom Našim i blagoslovima tebi i narodima koji će se izroditi od ovih koji su sa tobom! A bit će i naroda kojima ćemo dati da uživaju, a zatim će ih Naša bolna kazna stići." *To su vijesti gajba, koje ti Mi objavljujemo. Ni ti ni tvoj narod prije ovoga o njima ništa niste znali. Zato budi strpljiv! Kraj će, zaista, biti u korist bogobojaznih. (Hud, 25.-49.)

U suri El-Enbija', Allah, subhanehu ve’te ala, kaže: *I Nuha, kada još prije zamoli, pa mu se odazvasmo i spasismo njega i njegovu porodicu od velike nevolje, *i pomogosmo ga protiv naroda koji je poricao Naše dokaze. Oni su bili opaki ljudi, pa smo ih sve potopili. (El-Enbija', 76.-77.)

A u suri El-Mu'minun, Allah, subhanehu ve’te ala, kaže: *Mi smo Nuha poslali njegovu narodu pa im je rekao: “O narode moj, samo Allaha obožavajte! Vi nemate drugog boga osim Njega. Zar nećete biti bogobojazni?" ' *Ali glavešine iz njegovog naroda, koje nisu vjerovale, rekoše: “Ovo je samo čovjek kao i vi, koji hoće da je od vas bolji. Da je Allah htio, poslao bi meleke! Ovako nešto nismo čuli od naših predaka davnih. *On je samo lud čovjek, pa pustite ga neko vrijeme!" *“Gospodaru moj", reče on, “pomozi mi, jer me u laž utjeruju!" *I Mi mu objavismo: “Pravi lađu po Našem nadzoru i Našem nadahnuću, pa kada dođe Naša naredba i voda provri, ti u nju ukrcaj od svake vrste po jedan par i svoju porodicu, osim onih o kojima je već rečeno. I ne obraćaj Mi se za one koji ne vjeruju! Oni će zaista biti potopljeni! *Pa kada se smjestiš - ti i oni koji su sa tobom u lađi, reci: “Hvala Allahu, koji nas je spasio od naroda nasilničkog!" *I reci: “Gospodaru moj, iskrcaj me na blagoslovljeno mjesto, Ti to najbolje umiješ. " *U tome su, doista, pouke, i Mi, doista, stavljamo na kušnju. (EI-Mu’minun, 23.-30.)

U suri Eš-Šućara', Uzvišeni kaže: *Nuhov narod je poslanike smatrao lažnim. *Kada im njihov brat Nuh reče: “Zar se Allaha ne bojite? *Ja sam vam, sigurno, pouzdan poslanik. *Zato se bojte Allaha i meni se pokoravajte! *Ja od vas za to ne tražim nikakve nagrade. Moja nagrada je samo kod Gospodara svjetova. *Zato se bojte Allaha i meni se pokoravajte!" *Oni mu rekoše: “Zar da tebi vjerujemo, a slijede te oni koji su niko i ništa? “ * "Ne znam ja", reče on, “šta su oni radili. *Oni će samo pred mojim Gospodarom, da znate, polagati račun, *a ja neću tjerati vjernike! *Ja samo jasno opominjem!" *Oni rekoše: “O Nuhu, ako ne prestaneš, sigurno ćeš biti kamenovan!" * “Gospodaru moj", reče on, “moj narod me u laž utjeruje, *pa presudi između mene i njih, i spasi mene i vjernike koji su sa mnom!" *Pa smo spasili njega i one koji su bili s njim na prepunoj lađi, *a zatim ostale potopili. *Zaista u tome ima pouke, ali većina njih nisu vjernici. *A tvoj Gospodar je, zaista, Silan i Milostiv. (Eš-Šuara', 105.-122.) U suri El-*Ankebut, Allah, subhanehu ve’te ala, kaže: *I Mi smo poslali Nuha njegovu narodu, pa je među njima ostao hiljadu, manje pedeset godina, pa ih je zadesio potop, dok su činili nasilje. *Pa smo spasili njega i one koji su bili u lađi, i učinili je poukom svjetovima! (El-“Ankebut, 14.-15.)

U suri Es-Saffat, Allah, subhanehu ve’te ala, kaže: *I kad Nas je Nuh zovnuo, Mi smo se lijepo odazvali *i spasili njega i njegovu porodicu od velike nevolje, *i u životu njegove potomke ostavili, *i u kasnijim generacijama spomen na njega sačuvali: * “Selam Nuhu među svim svjetovima!" *Tako Mi nagrađujemo one koji dobra djela čine. *On je, doista, od Naših robova vjernika. *Zatim smo ostale potopili. (Es-Saffat, 75.-82.)

U suri El-Iktirab, Allah, subhanehu ve’te ala, veli: *Prije njih Nuhov narod nije vjerovao i roba Našeg su u laž utjerivali i govorili: “Luđak" , pa je bio onemogućen. *I on je svoga Gospodara zamolio: “Ja sam pobijeđen, pa pomozi!" *Pa smo nebeska vrata otvorili vodi koja je obilno lila, *i učinili da iz zemlje provru izvori, pa su se vode sastale, kako je bilo određeno. *A njega smo nosili na lađi, od dasaka i klinaca, *koja je plovila pod Našim nadzorom. To je bila nagrada za onog ko je bio odbačen. *I Mi smo je kao pouku ostavili, - pa ima li ikoga ko će je primiti? I kakve su bile Moja kazna i Moje opomene!? *I Mi smo Kur'an olakšali za shvaćanje, pa ima li ikoga ko će shvatiti? (El-Kamer, 9.-17.) 

Uzvišeni, također, kaže: U ime Allaha, Svemilosnog, Milostivog! *Mi smo Nuha poslali njegovu narodu: “Opominji svoj narod prije nego što im dođe bolna kazna!" * “O narode moj", govorio je on, “ja vas jasno opominjem: * Obožavajte Allaha, Njega se bojte i meni pokorni budite! *On će vam oprostiti vaše grijehe i do određenog časa vas poživiti. A kada Allahov određen čas dođe, on se ne može odgoditi! Kada bi to vi znali!" * “Gospodaru moj ", reče on, “ja sam svoj narod pozivao i danju i noću, *ali ih je moje pozivanje još više udaljilo. *I kada god sam ih pozivao da im oprostiš, prste su svoje u uši stavljali i haljinama se svojim pokrivali i u tome su bili uporni i pretjerano oholi. *Zatim, sam ih otvoreno pozivao, *pa im i javno i tajno govorio: * “Tražite oprost od svoga Gospodara, jer On, doista, mnogo prašta. *On će vam obilnu kišu slati, *pomoći vas imecima i sinovima, i dati vam bašče i rijeke! *Šta vam je pa se Allahove veličine ne bojite, *a On vas u fazama stvara!? Zar ne vidite kako je Allah sedam nebesa, jedno iznad drugog, stvorio, *i Mjesec na njima svijetlim učinio, a Sunce svjetiljkom dao? *Allah vas je od zemlje, poput bilja stvorio, *zatim će vas u nju vratiti i iz nje ponovo izvesti. *Allah vam je Zemlju učinio prostirkom *da biste po njoj prostranim putevima išli. " * “Gospodaru moj", reče Nuh, “oni me nisu poslušali pa slijede one čiji im imeci i djeca samo propast uvećavaju. *Oni velike spletke prave *i govore: “Nemojte nipošto svoje bogove napuštati! Nipošto ne ostavljajte ni Vedda, ni Suwa'a, ni Jegusa, ni Je'uka, a ni Nesra! *I tako su mnoge u zabludu doveli; pa ti nasilnicima još veću zabludu daj!" *I oni su zbog svojih grijeha potopljeni, pa će biti u vatru uvedeni, i mimo Allaha drugog pomagača neće naći. * “Gospodaru moj", reče Nuh, “ne ostavi na Zemlji ni jednog nevjernika, *jer ako ih ostaviš, u zabludu će Tvoje robove dovoditi, i samo će griješnike i nevjernike rađati! *Gospodaru moj, oprosti meni, mojim roditeljima, onome, ko kao vjernik, uđe u moju kuću i svim vjernicima i vjernicama, a nasilnicima samo propast povećaj!" (Nuh, 1.-28.)

Mi smo u našem Tefsiru, o svakom od ovih citata, već govorili, a sada ćemo iznijeti sadržaj kompletne priče prema ovim citatima, hadisima i predajama. 

Allah, subhanehu ve’te ala,  na više mjesta u Kur'anu spominje i hvali Nuha še, a kudi one koji su mu se suprotstavljali. Tako Uzvišeni u suri En-Nisa', kaže: *Mi objavljujemo tebi, kao što smo objavljivali Nuhu i vjerovjesnicima nakon njega, a objavljivali smo i Ibrahimu, i Ismailu, i Ishaku, i Ja'kubu i potomcima, i lsau, i Ejjubu, i Junusu, i Harunu, i Sulejimanu, a Dawudu smo dali Zebur: *I poslanicima o kojima smo ti prije kazivali, i poslanicima o kojima ti još nismo kazivali, - a A llah je sigurno sa Musaom razgovarao,-*o poslanicima koji su radosne vijesti i opomene donosili, tako da ljudi nakon poslanika nikakva opravdanja pred Allahom ne bi imali. A Allah je Silan i Mudar. (En-Nisa", 163.-165.) U Suri El-En'am, Uzvišeni veli: *To je Naš dokaz koji smo dali Ibrahimu protiv njegova naroda. Mi uzdižemo na više stepene koga Mi hoćemo. Tvoj Gospodar je doista Mudar i Znan. *] Mi mu poklonismo Ishaka i Jakuba, i svakog uputismo - a Nuha smo još prije uputili - i od njegovih potomaka Dawuda, Sulejmana, Ejjuba, Jusufa, Musaa i Haruna - i tako Mi nagrađujemo one koji dobra djela čine *i Zekerijjaa i Jahjaa i Isaa i Il'jasa - svi oni su bili dobri, *i Ismaila i El-Jese'a i Junusa i Luta - svima njima smo dali prednost nad drugima *i neke od njihovih predaka i potomaka i braće - Mi smo ih odabrali i uputili na pravi put... (El-En'am, 83.-87.) Kazivanje o njemu u suri El-A’rafje već ranije navedeno. U suri Et-Tewbe, Uzvišeni kaže: Zar im nije došla vijest o onima prije njih: Nuhovu narodu, Adu, Semudu i Ibrahimovom narodu, zatim stanovnicima Medjena i onima čija su naselja izvrnuta? Njihovi poslanici su im donosili jasne dokaze i Allah im nije nepravdu činio, nego su je sami sebi činili. (Et-Tewbe, 70.) 

Kazivanje o Nuhu u surama Junus i Hud već je ranije navedeno. U suri Ibrahim, Uzvišeni veli: Zar vam nije došla vijest o onima prije vas: o narodu Nuhovu, Adu, Semudu i o onima poslije njih, koje samo Allah zna? Njihovi poslanici su im donosili jasne dokaze, ali su oni svoje ruke na usta stavljali i govorili: “Mi ne vjerujemo u ono što vi donosite i mi mnogo sumnjamo u ono na što nas vi pozivate!" (Ibrahim, 9.) 

U suri El-Isra', Uzvišeni veli: O potomci onih koje smo sa Nuhom nosili, on je doista bio zahvalni rob. (El-Isra', 3.) U istoj suri Allah, subhanehu ve’te ala, također, veli: A koliko smo generacija nakon Nuha uništili! A dovoljno je to što Gospodar tvoj zna i vidi grijehe Svojih robova. (El-Isr4', 17.) Kazivanje o Nuhu u surama El-Enbija', El-Mu’minun, Eš-Šu'ara' i El-Ankebut već je ranije navedeno. U suri El-Ahzab, Uzvišeni veli: kada smo od vjerovjesnika uzeli zavjet, i od tebe, i od Nuha, i od Ibrahima, i od Musaa, i od Isaa sina Merjemina, i Mi smo od njih čvrst zavjet uzeli. (El-Ahzab) U suri Sad, Uzvišeni veli: *I prije su poricali Nuhov narod, i Ad i faraon, - vlasnik velikih građevina - *i Semud, i Lutov narod i stanovnici Ejke. To su saveznici. *Svi su oni poslanike u laž utjerivali, pa Moju kaznu zaslužili. (Sad, 12.-14.)

U suri Mu'min, Uzvišeni veli: *Prije njih je Nuhov narod poricao, a i skupine nakon njih. Svaki narod je nastojao da se domogne svoga poslanika, i trudio se da neistinom pobije istinu, pa sam ih Ja kaznio, a kakva je bila Moja kazna! *I tako se obistinila riječ tvoga Gospodara na onima koji nisu htjeli vjerovati, da će stanovnici vatre biti! (Mu‘min, 5.-6.)



U suri Eš-Šara, Uzvišeni veli: On vam propisuje u vjeri ono što je propisao Nuhu, i ono što objavljujemo tebi, i ono što smo propisali Ibrahimu, Musau i Isau: “Pravu vjeru provodite i u njoj se ne razilazite!"' Idolopoklonicima je teško to na šta ih ti pozivaš. Allah odabire Sebi onoga koga On hoće i upućuje Sebi onoga ko Mu se iskreno obrati. (Eš-Šuara, 13.)U suri Kaf, Uzvišeni kaže: *Prije njih su poricali: Nuhov narod, stanovnici Ressa, Semud, *Ad, faraonov narod, Lutov narod, *stanovnici Ejke i narod Tubbe'a. Svi su oni poslanike u laž utjerivali, pa su kaznu Moju zaslužili. (Kaf, 12.-14.)U suri Ez-Zarijat, Uzvišeni veli: I Nuhov narod još prije. Oni su, doista, bili griješan narod. (Ez-Zarijat, 46.) U suri En-Nedžm, Uzvišeni veli: I Nuhov narod još prije, koji je bio najokrutniji i najobjesniji. (En-Nedžm, 52.)

Kazivanje o Nuhu iz sure El-Iktirab (EI-Kamer) je već navedeno, a u suri El-Hadid Uzvišeni kaže: Mi smo poslali Nuha i Ibrahima, i njihovim potomcima dali vjerovjesništvo i Knjigu. Neki od njih su na pravom putu, a mnogi od njih su griješnici. (El-Hadid, 26.) U suri Et-Tahrim, Uzvišeni kaže: Onima koji ne vjeruju Allah navodi primjer Nuhove žene i Lutove žene. One su bile udate za Naša dva dobra roba, pa su ih iznevjerile. Zato im njih dvojica neće moći kod Allaha ništa pomoći, i bit će rečeno: “Uđite vas dvije u vatru, sa onima koji ulaze!" (Et-Tahrim, 10.) 

Što se tiče sadržaja događaja koji su se desili Nuhu i njegovu narodu, na osnovu Kur'ana, hadisa i predaja, već smo naveli riječi Ibn Abbasa da je između Adema i Nuha bilo deset generacija i da su sve bile u Islamu. To prenosi Buharija. Također smo naveli da se pod izrazom karn misli ili na generaciju, ili na stoljeće.

Zatim su se, nakon tih čestitih generacija, desile neke stvari koje su ljude tog vremena navele na obožavanje kipova. Povod za to u jednoj predaji navodi Buharija. U njoj Ibn Džurejdž kaže da je čuo od Ataa, da je, tumačeći riječi Uzvišenog: I govore: “Nemojte nipošto svoje bogove napuštati! Nipošto ne ostavljajte ni Vedda, ni Suva'a, ni Jegusa, ni Je 'uka, a ni Nesra!"', Ibn Abbas rekao: “Ovo su imena dobrih ljudi Nuhovog naroda. Kada su pomrli, šejtan je došaptavao njihovim potomcima da podignu kipove na mjestima gdje su oni odsjedali i da ih nazovu njihovim imenima. Ovi su to uradili, ali ih još nisu obožavali. Međutim, kada je ta generacija pomrla i nestalo znanje, ti kipovi su se počeli obožavati. "' Ibn Abbas dalje kaže: “Ovi kipovi koji su podignuti u doba Nuhovog naroda, poslije su obožavani i kod Arapa."

To isto prenose Ikrime, Dahhak, Katade i Muhammed ibn Ishak. Ibn Džerir u svom Tefsiru kaže: “Pričao nam je Ibn Humejd da je njemu pričao Mehran, da je čuo od Sufjana, ovaj od Musaa, a on od Muhammeda ibn Kajsa, da je rekao: “To su bili dobri ljudi u vremenu između Adema i Nuha, imali su svoje sljedbenike koji su ih oponašali. Kada su oni pomrli, ovi koji su se za njima povodili, su rekli: “Kada bi ih naslikali, bolje bismo obavljali ibadet kada ih se sjetimo!?" I tako su ih oni naslikali. Ali, nakon što su i ovi pomrli, i iza njih došli drugi prišao im je Iblis i rekao: “Oni su ih obožavali i u njihovo ime im je padala kiša." Tako su ih ljudi počeli obožavati. Ibn Ebi Hatim prenosi da je Urve ibn ez-Zubejr rekao: “Vedd, Jegus, Jeuk, Suva’ i Nesr su bili Ademovi sinovi. Vedd je bio najstariji i najviše je činio dobra Ademu."

Ibn Ebi Hatim također navodi: “Pričao nam je Ahmed ibn Mensur, da je njemu pričao El-Hasan ibn Musa, a ovom Jakub, da je čuo od Ebu el-Mutahhera, da je kod Ebu Dža“fera el-Bakira, dok je bio u namazu, spomenut Jezid ibn el-Muhlib. Kada je završio namaz, rekao je: “Spomenuli ste Jezida ibn el-Muhliba. On je ubijen u području u kome je prvi put, mimo Uzvišenog Allaha, obožavan neko drugi.

Zatim je spomenuo Vedda i rekao: “On je bio dobar čovjek, i u svom narodu omiljen. Kada je umro, okupili su se oko njegovog kabura u Babilonu i žalili za njim. Kada je Iblis vidio koliko žale za njim, pretvorio se u ljudski lik i rekao im: “Vidim koliko žalite za ovim čovjekom. Hoćete li da vam ga naslikam i da se slika postavi tu gdje se sastajete, pa da ga se tako prisjećate?“ Odgovorili su da hoće, pa im ga je naslikao. Tu sliku su stavili na mjesto gdje su se okupljali i počeli ga spominjati. Kada je Iblis vidio da ga spominju, rekao im je: “Hoćete li da u kući svakog od vas napravim njegov kip, pa da ga se i tako sjećate?" Rekli su: “Hoćemo." Tako je za svaku kuću napravio njegov kip, pa su ga se i tako počeli sjećati.

Njihovi potomci su to doživjeli, pa su gledali kako to oni rade. I kako su se novi potomci rađali, Iblis ih je podučavao kako će ga se sjećati, dok nije djecu njihove djece naveo da ga uzmu za boga i počnu ga obožavati, mimo Allah, subhanehu ve’te ala. Tako je kip koga su nazvali “Vedd", bio prva stvar koja se počela obožavati mimo Allaha , subhanehu ve’te ala." Iz ovog konteksta se vidi da je svakog od ovih kipova, obožavala jedna grupa ljudi. Kako je vrijeme prolazilo, oni su sa slika prelazili na oblikovane figure, kako bi djelovalo jače, a zatim su ih mimo Allaha, subhanehu ve’te ala, počeli obožavati. Bilo je mnogo načina obožavanja tih kipova, a mi smo ih na odgovarajućim mjestima u našem Tefširu i navodili. Hvala Allah, subhanehu ve’te ala.

U Buharijinom i Muslimovom Sahihu je potvrđeno da je Božiji Poslanik, salallahu alejhi ve sellem,  kada su pred njim Ummu Seleme i Ummu Habiba spomenule crkvu po imenu “Marija koju su vidjele u Abesiniji, i počele opisivati njenu ljepotu i slike, rekao: “To su ljudi koji bi na kaburu dobrog čovjeka, kada umre, pravili bogomolju, a onda u njoj slikali te slike. To su kod Allaha, subhanehu ve’te ala, najgori ljudi.”

Time  se želi reći da je Allah, subhanehu ve’te ala, kada se nered raširio na Zemlji i nevolje namnožile obožavanjem kipova, poslao Svoga roba i poslanika Nuha, alejhi selam, da poziva obožavanju samo Allaha, koji nema sudruga, i da odvraća od obožavanja bilo čega sem Njega. 

On je bio prvi poslanik (resul) kojeg je Allah poslao na Zemlju, kako stoji u Buharijinom i Muslimovom Sahihu. Oni bilježe od Ebu Hajjana, da je čuo od Ebu Zur'e ibn Amra ibn Džerira, a ovaj od Ebu Hurejre, da je Poslanik, salallahu alejhi ve sellem, u hadisu o šefa'atu rekao: “I oni će doći Ademu i reći: - Ademe, ti si otac čovječanstva. Allah te je Svojom rukom stvorio, u tebe udahnuo od Svoga duha, melekima naredio pa su ti učinili sedždu i nastanio te u Džennetu, pa zar se nećeš za nas zauzeti kod svoga Gospodara? Zar ne vidiš u kakvoj smo situaciji i šta nas je snašlo? - On će im na to reći: - Moj Gospodar se žestoko naljutio, kako nije ni prije, niti će poslije toga. Zabranio mi je jedno drvo, pa Ga nisam poslušao! Šta ću sa sobom, šta ću sa sobom? Idite nekom drugom, idite Nuhu! - Tada će otići Nuhu i reći: - O Nuh, ti si prvi poslanik ljudima na Zemlji i Allah te je nazvao zahvalnim robom. Zar ne vidiš u kakvoj smo situaciji i šta nas je snašlo? Zar se nećeš za nas zauzeti kod svoga Uzvišenog Gospodara?- On će im odgovoriti: - Moj Gospodar se danas naljutio kako se nikada prije nije naljutio, a niti će poslije. Šta ću sa sobom, šta ću sa sobom?" Dalje se navodi kompletan hadis, kako ga navodi Buharija u kazivanju o Nuhu. 

Kada je Allah poslao Nuha a.s., pozvao ih je da obožavaju samo Allaha, Jedinog, koji nema sudruga, i da pored Njega ne obožavaju nikakve kipove, idole ni tagute,* te da priznaju da je On jedan i da nema boga ni gospodara sem Njega. Allah, subhanehu ve’te ala, je to isto naredio i poslanicima nakon njega, a svi oni su bili njegovi potomci, kako kaže Uzvišeni: A njegove potomke smo ostavili u životu. (Es-Saffat, 77.).

Na drugom mjestu o njemu i Ibrahimu, Allah kaže: A Mi smo njihovim potomcima dali vjerovjesništvo i Knjigu. (El-Hadid, 26.) Dakle, svi vjerovjesnici nakon Nuha su njegovi potomci, pa tako i Ibrahim. Allah, subhanehu ve’te ala, kaže: Mi smo svakom narodu poslali poslanika: “Obožavajte Allaha, a klonite se taguta!" (En-Nahl, 36.) Allah, subhanehu ve’te ala, također, veli: Upitaj Naše poslanike koje smo prije tebe slali, da li smo naredili da se mimo Milostivog, druga božanstva obožavaju! (Ez-Zuhruf, 45.). Uzvišeni zatim, veli: Mi prije tebe nismo ni jednog poslanika poslali, a da mu nismo objavili: “Nema boga osim Mene, pa Mene obožavajte! ' (El-Enbija', 25.)

Zato je Nuh govorio svome narodu: “Obožavajte Allaha! Vi nemate drugog boga osim Njega! Ja se za vas plašim kazne na Velikom danu!" (El-A'raf, 59.) Također im je govorio: “Nemojte obožavati nikoga sem Allaha. Ja se, doista, za vas plašim kazne na Nesnosnom danu!" (Hud, 26.)

Zatim im je govorio: “O narode moj, obožavajte Allaha, vi nemate drugog boga osim Njega. Zar nećete biti bogobojazni? " (EI-Mu’minun, 23.) Zatim im je govorio: “O narode moj, ja vas jasno opominjem: “Obožavajte Allaha, Njega se bojte i meni pokorni budite!" (Nuh, 2.-3.) “A On vas u fazama stvara. ' (Nuh, 14.) 

Sve su ovo časni ajeti u kojima se govori da je Nuh na najrazličitije načine - noću i danju, tajno i javno - svoj narod pozivao Allahu, čas budeći u njima želju, čas ih zastrašujući. Međutim, ništa od ovoga nije na njih djelovalo i većina njih je ustrajavala u zabludi, krivom putu i obožavanju kipova i kumira, pa su Nuhu, alejhi selam, u svakoj prilici, iskazivali neprijateljstvoi grdili i njega i one koji su sa njim vjerovali. Prijetili su im kamenovanjem i protjerivanjem. To su s nekima i učinili i tako prevršili svaku mjeru. 

Glavešine iz njegovog naroda (tj. njihove vođe i uglednici) su odgovarale: “Mi, doista, smatramo da si ti u otvorenoj zabludi" (El-A*raf, 60.) Na to je on rekao: “O narode moj, nisam ja ni u kakvoj zabludi, nego sam ja poslanik Gospodara svjetova!" (El-A*raf, 61.) tj, ja nisam zalutao kao što tvrdite, već sam ja na pravom putu, poslanik Gospodara svih svjetova, koji kad kaže nečemu da bude, onda to i bude. “Dostavljam vam poslanice svoga Gospodara i savjetujem vas, i znam od Allaha ono što vi ne znate. " (El-A’raf, 62.) 

Ovo je jedna od osobina poslanika; da bude rječit, tj. da lijepo savjetuje i da od svih ljudi o Allahu, subhanehu ve’te ala,  najviše zna. i Između ostalog, oni su mu govorili: “Koliko mi vidimo, ti si samo čovjek kao i mi, a vidimo i da te bez ikakva razmišljanja slijede samo oni koji su među nama niko i ništa; ne vidimo da ste i u čemu bolji od nas. Naprotiv mi vas smatramo lašcima. " (Hud, 27.) 

Njima je bilo čudno da poslanik bude čovjek, pa su korili one koji su ga slijedili i smatrali su ih najgorim među sobom. Govorili su da je to najniži sloj ljudi, kao što je govorio Heraklije: “To su oni koji slijede poslanike." A to je samo zato što ih niko nije mogao spriječiti da slijede Istinu. Riječima: bez ikakva razmišljanja, oni su htjeli kazati: “Čim si ih ti pozvao, oni su ti se odazvali, bez ikakva razmišljanja i razmatranja." Međutim, baš to što im prigovaraju je, u stvari, vrlina, zbog koje se pohvaljuju - neka je Allah s njima zadovoljan! - jer za očitu istinu nije potrebno puno razmišljanja, razmatranja i premišljanja, nego je treba odmah slijediti i predati joj se čim se pojavi. č Zato je Allahov Poslanik s.a.v.s., hvaleći Ebu Bekra, rekao: “Koga god sam pozvao u Islam nije odmah, bez razmišljanja prihvatio, osim Ebu Bekra. On nije ni jednog trenutka oklijevao." 

Zato je i njegova prisega pod drvetom bila tako brza, bez ikakva razmišljanja i kolebanja, a njegova prednost nad ostalim ashabima, neka im se Allah smiluje, tako jasno izražena.

I zato je Allahov Poslanik, salallahu alejhi ve sellem, kada je htio napisati oporuku u kojoj je namjeravao njega odrediti za halifu, a to ipak nije učinio, rekao: “Allah i vjernici odbijaju da to bude iko drugi do Ebu Bekr",' neka mu se Allah smiluje. Što se tiče riječi nevjernika Nuhovog naroda upućenih njemu i onima koji su uz njega vjerovali: “...ne vidimo da ste i u čemu bolji od nas" one znače: Mi ni nakon što ste se izjasnili da vjerujete, kod vas ne vidimo nikakvu odliku niti vrlinu po kojoj bi bili bolji od nas. * “Naprotiv, mi vas smatramo lašcima." * "O narode moj", reče on, “šta mislite ako sam ja na pravom putu svoga Gospodara i ako mi je On od Sebe dao vjerovjesništvo, a vi ste slijepi za to, zar ćemo vas mi prisiljavati da to, protiv vaše volje, priznate? " (Hud, 27.-28.) 

Ovo je primjer kako se blago i lijepo postupalo sa njima prilikom pozivanja na Istinu. Tako što Uzvišeni kaže: pa mu se blagim riječima obratite, ne bi li se dozvao ili pobojao! (Ta-ha, 44.), ili: Na putu svoga Gospodara mudro i lijepim savjetom pozivaj i s njima na najljepši način raspravljaj! (En-Nahl, 125.)

On im je govorio: “Šta mislite ako sam ja na pravom putu svoga Gospodara i ako mi je On dao Svoju milost" (tj. vjerovjesništvo i poslanstvo), “a vi ste slijepi za to“ (tj. a vi to ne razumijete i niste upućeni na to), zar ćemo vas mi prisiljavati da to, (tj. da ćemo na vas vršiti pritisak i prisilu zbog toga?) protiv vaše volje, priznate?" (Hud, 28.) (tj. dok ste u tom stanju, ja vam ne vidim nikakva izlaza). “O narode moj! Ja od vas za to ne tražim nikakvo blago, moja nagrada je samo kod Allaha." (Hud, 29.) (tj. ja od vas ne želim nikakvu naknadu za to što vam prenosim i što će vam koristiti i na ovom a i na onom svijetu. Ja to tražim samo od Allaha, čija je nagrada za mene bolja i trajnija od onoga što mi vi dajete.) 

Iz njegovih riječi: “I ja neću otjerati one koji vjeruju, oni će se sresti sa Svojim Gospodarom, nego ja vidim da ste vi narod koji ne zna." (Hud, 29.) se vidi da su oni, izgleda, tražili da on vjernike udalji od sebe, i da su mu obećali da će se oni oko njega okupiti ako to uradi. Međutim, on je to odbio rekavši im: “Oni će se sresti sa svojim Gospodarom ", (tj. bojim se ako ih otjeram, zar ne shvaćate?).

I zato je Allah, subhanehu ve’te ala,  Božijem Poslaniku, salallahu alejhi ve sellem, kada su kurejšijski nevjernici tražili od njega da otjera od sebe siromašne i nemoćne vjernike, kao što su Ammar, Suhejb, Bilal, Habbab i njima slični, to zabranio, o čemu smo opširnije govorili u surama El-En'im i El-Kehf. 

"Ja vam ne kažem: 'Kod mene su Allahove riznice", niti: "Ja znam neviđeno : niti kažem: Ja sam melek." (Had, 31.), tj. ja sam samo rob i poslanik, i kao takav od Allahovog znanja znam samo ono što me je On poučio, mogu samo ono za šta mi je On dao snagu, i ja ni za sebe ne posjedujem ni koristi ni štete, osim onoliko koliko Allah hoće. “A ja vam ne kažem ni za one koje vaše oči s prezirom gledaju: (tj. za svoje sljedbenike) 'Allah im neće dati nikakvo dobro" Allah najbolje zna šta je u njihovim dušama - jer, bih tada bio nepravedan. " (Hud, 31.), tj. jane mogu za njih reći da oni kod Allaha na Sudnjem danu neće imati nikakva dobra. Allah najbolje zna kakvi su oni, i On će ih nagraditi prema onom što je u njihovim dušama - ako je dobro, dobrim, a ako je loše, lošim. Slično su rekli i na drugim mjestima: * “Zar da tebi vjerujemo, a slijede te oni koji su niko i ništa?" * “Ne znam ja ", reče on, “šta su oni radili. *Oni će samo pred mojim Gospodarom, da znate, račun polagati, *a ja neću tjerati vjernike! *Ja samo jasno opominjem!"' (Eš-Šu‘ara, 111.-115.) 

Mnogo je vremena prošlo u raspravljanju između njega i njih, kako Allah, subhanehu ve’te ala, kaže: Pa je među njima ostao hiljadu, manje pedeset godina, pa ih je zadesio potop, dok su činili nasilje. (El-*'Ankebut, 14.), tj. i pored toliko dugog perioda, samo je mali broj njih njemu povjerovao. 

I kada god bi jedna generacija izumrla, oporučivali bi onima iza sebe da mu ne vjeruju, da se protiv njega bore i suprotstavljaju mu se. Tako bi otac, kada mu sin poraste i mogne razumjeti, nasamo ga savjetovao da ne vjeruje Nuhu, koliko god živio i koliko god postojao. I njihova pokvarena priroda je odbijala vjeru i slijeđenje Istine. Zato je Nuh rekao: “; samo će griješnike i nevjernike rađati. " (Nuh, 27.)

I zato: Oni mu rekoše: “O Nuhu, s nama si raspravljao pa si raspravu oduljio. Daj neka nam se desi to čime nam prijetiš, ako istinu govoriš!" “Ako Allah htjedne", reče on, “On će vam to dati, i vi mu nećete moći umaći! (Hud, 32.-33.), tj. Allah, subhanehu ve’te ala, je Taj Koji određuje, i Njemu ništa ne može umaći niti Ga odvratiti. Nego, kad On nečemu kaže: Budi!, ono i bude. “Moj savjet vam neće koristiti ni kada bih želio da vas posavjetujem, ako Allah hoće da vas ostavi u zabludi. On je vaš Gospodar i Njemu ćete se vratiti. " (Hud, 34.), tj. koga Allah želi ostaviti u zabludi, niko ga neće moći uputiti. On je Onaj Koji upućuje koga On hoće, a dovodi u zabludu koga On hoće. On radi ono što On hoće. On je Silni i Mudri. On najbolje zna ko zaslužuje uputu, a ko zabludu. Njemu pripada neizmjerna mudrost i neoborivi dokaz.

I Nuhu se objavi: “Od tvog naroda neće više niko vjerovati, osim onih koji već vjeruju“, ovo mu je bila utjeha za sve što su mu učinili, “pa se ne žalosti zbog onoga što oni rade!" (Hud, 36.) I ovo je utjeha Nuhu, alejhi selam, zbog njegovog naroda, jer niko više neće vjerovati, osim onih koji su već povjerovali. Tj. neka te ne žalosti to što se desilo, jer je pobjeda blizu, a njena nagovijest neobično čudna. “I pravi lađu po Našem nadzoru i Našem nadahnuću i ne obraćaj Mi se zbog nevjernika - oni će biti potopljeni!" (Hud, 37.)


Zato je, kada je izgubio svaku nadu da se situacija mogla popraviti i spasiti i kada je vidio da u njima nema nikakva dobra, te da ga na sve načine, djelima i riječima, vrijeđaju, suprotstavljaju mu se, i utjeruju u laž, Nuh, alejhi selam, zamolio Allaha, subhanehu ve’te ala, da na njih izlije svoju srdžbu, pa se Allah odazvao njegovom pozivu i udovoljio njegovoj molbi. Uzvišeni o tome kaže: I kada Nas je Nuh zovnuo, Mi smo se lijepo odazvali i spasili njega i njegovu porodicu od velike nevolje. (Es-Saffat, 75.-76.) 

On, također, kaže: I Nuha, kada još prije zamoli, pa mu se odazvasmo i spasismo njega i njegovu porodicu od velike nevolje. (El-Enbija’, 76.)

Allah, subhanehu ve’te ala, također, veli: “Gospodaru moj", reče on, “moj narod me u laž utjeruje, pa presudi između mene i njih, i spasi mene i vjernike koji su sa mnom!" (Eš-Šu'ara', 117.-118.) 

Allah, subhanehu ve’te ala, također, kaže: I on je Gospodara svoga zamolio: “Ja sam pobijeđen, pa pomozi!" (El-Kamer, 10.) On, također, veli: “Gospodaru moj", reče on, “pomozi mi, jer me u laž utjeruju!" (EI-Mu’minun, 26.). 

On, također, kaže: *I oni su zbog svojih grijeha potopljeni, pa će biti u vatru uvedeni, i mimo Allaha drugog pomagača neće naći. * “Gospodaru moj", reče Nuh, “ne ostavi na Zemlji ni jednog nevjernika! *Jer ako ih ostaviš, u zabludu će Tvoje robove dovoditi, i samo će griješnike i nevjernike rađati!“ (Nuh, 25.-27.). Tako se protiv njih nagomilalo njihovo nevjerstvo, grijesi, nemoral i dova od strane njihova poslanika. Tada je Allah, subhanehu ve’te ala, naredio Nuh, alejhi selam, da pravi ogromnu lađu, tako veliku da joj nije bilo slične ni prije ni poslije. Allah, subhanehu ve’te ala, tada Nuha upozorava da se, kada se ispuni Njegova odredba i zadesi ih Njegova kazna, koja zlikovce ne može mimoići, kod Njega ponovo ne zalaže za njih, jer Allah, subhanehu ve’te ala, je znao da bi se on, možda, mogao sažaliti kada vidi kako ih patnja obuzima. Znajući da nije isto slušati i gledati, Uzvišeni kaže: a ne obraćaj Mi se više zbog nevjernika, oni će biti potopljeni! (Hud, 37.)

I on je pravio lađu, i kad god bi pored njega prolazile glavešine njegovog naroda izrugivale bi mu se. (Hud, 38.), tj. rugale su mu se, vjerujući da se neće desiti ono čime im je zaprijetio. “Ako se vi rugate nama", govorio je on, “imi ćemo se rugati vama, kao što se i vi rugate. " (Hud, 38.), tj. mi ćemo se vama rugati i čuditi zbog vaše ustrajnosti u nevjerovanju i tolikom inatu, zbog kojeg će vas i zadesiti kazna. “I saznat ćete kome će doći ponižavajuća kazna i ko će u vječnoj patnji biti. " (Hud, 39.) 

Oni su na ovom svijetu bili poznati po otvorenom nevjerovanju i pretjeranoj tvrdoglavosti, a takvi će biti i na budućem svijetu, jer će i tada poricati da im je poslanik uopće došao. 

U tom smislu, Buharija navodi: “Pričao nam je Musa ibn Ismail, da je njemu pričao Abdulwahid ibn Zijad, a njemu A'meš, da je čuo od Ebu Saliha, a on od Ebu Se’ida, da je Božiji Poslanik, salallahu alejhi ve sellem, rekao; “Nuh, alejhi selam, i njegov narod će doći, pa će mu Allah, subhanehu ve’te ala, reći: “Jesi li im prenio?" “Jesam, Gospodaru moj!“, odgovorit će on. Zatim će Allah, subhanehu ve’te ala, pitati njegov narod: “Je li vam prenio?", oni će reći: “Ne, nama nikakav vjerovjesnik nije dolazio!“ Zatim će Allah, subhanehu ve’te ala, pitati Nuha: “Koga imaš za svjedoka?", a on će odgovoriti: “Muhammeda i njegove sljedbenike", pa ćemo mi tada posvjedočiti da je on pernio.”

O tome govore riječi Uzvišenog: I tako smo od vas stvorili pravednu zajednicu, da budete svjedoci protiv ostalih ljudi, i da bi Poslanik bio protiv vas svjedok. (El-Bekare, 143.) 

Izraz weset u ovom ajetu znači pravednost. Dakle, ova zajednica će, pored potvrde svoga istinitog i potvrđenog Poslanika, potvrditi da je Allah, subhanehu ve’te ala, uistinu poslao Nuha, da je i njemu objavio Istinu, da ga je s njom zadužio, da ju je on prenio svom narodu kako najljepše i najpotpunije može biti, te da nije ništa propustio da im naredi što će im u vjeri koristiti, kao što ništa nije propustio što bi im moglo štetiti, a da im nije zabranio i na to ih upozorio.

Tako su radili i svi drugi poslanici. Štaviše, on je svoj narod upozorio i na Mesiha-Dedždžala, iako nije bilo nagovještaja da će se pojaviti u njihovo vrijeme, iz sažaljenja i samilosti prema njima.

Buharija tako navodi: “Pričao nam je Abdan da je njemu pričao Abdullah, a on je čuo od Junusa, ovaj od Zuhrije, a on od Salima, da je Ibn Omer rekao: “Božiji Poslanik, salallahu alejhi ve sellem, je jednom prilikom stao pred svijet, zahvalio se Allahu kao što treba, a zatim spomenuo Dedždžala i rekao: - Ja vas, doista, upozoravam na njega. A nema ni jednog vjerovjesnika da svoj narod nije upozorio na njega. Nuh je svoj narod upozorio na njega. Ali, ja ću vam reći nešto o njemu, što ni jedan vjerovjesnik nije rekao svome narodu: vi znate da je on ćorav, a znate i da Allah nije ćorav.?'

Ovaj hadis Buharija i Muslim prenose i sa drugim senedom: “Prenosi ga Šejban ibn Abdurrahman, od Jahjaa ibn Ebi Kesira, ovaj od Ebu Selemea ibn Abdurrahmana, a on od Ebu Hurejre, da je Poslanik, salallahu alejhi ve sellem, rekao: “Hoćete li da vam kažem o Dedždžalu ono što ni jedan vjerovjesnik nije rekao svom narodu? Ćorav je i sa sobom će imati primjer Dženneta i Džehennema. Ono za šta kaže da je Džennet, biće u stvari Džehennem. Upozoravam vas na njega kao što je Nuh upozoravao svoj narod.“ (citat Buharije) 

Neki učenjaci pređašnjih generacija kažu: “Kada mu se Allah odazvao, naredio mu je da zasadi drvo, od kojeg će kasnije napraviti lađu. Posadio ga je i čekao stotinu godina da naraste, a onda je narednih stotinu godina obrađivao to drvo." Drugi kažu da ga je obrađivao četrdeset godina. Allah najbolje zna! Muhammed ibn Ishak prenosi riječi Sewrije: “To je bilo tikovo drvo. Drugi pak smatraju da je to bio bor, kako stoji i u Tewratu." 

Zatim Sewri dodaje: “Allah mu je naredio da lađu napravi osamdeset aršina dugu, da je zalije katranom spolja i iznutra, i da joj pramac napravi tako da bude kos, kako bi mogao sjeći talase. 

A Katade veli: “Ta lađa je bila duga tri stotine, a široka pedeset aršina. Ovako stoji i u Tewratu, kako sam ja pročitao." Hasan el-Basri kaže: “Ona je bila duga šest stotina, a široka tri stotine aršina.“

Međutim, to se ne slaže sa onim što se razumije iz riječi Uzvišenog, u našoj istinitoj Knjizi: po jedan par, ukoliko je to direktni objekat u ovoj rečenici. Ali, ako uzmemo da je to apozicija za riječ zewdžejni, a da je objekat ispušten u rečenici, onda se iskazi slažu. Allah, opet, najbolje zna! 

Neki kažu, a prenosi se i od Ibn Abbasa da je rekao: “Prva ptica koja je ušla bio je papagaj. Zadnja životinja koja je ušla bio je magarac, a Iblis je ušao držeći se za njegov rep. 

Ibn Ebi Hatim kaže: “Pričao nam je moj otac, da je čuo od Abdullaha ibn Saliha, a on od Lejsa, kome je pričao Hišam ibn Sa’d, da je čuo od Zejda ibn Eslema, a on od svoga oca, da je Poslanik, salallahu alejhi ve sellem,  rekao: “Kada je Nuh ukrcao u lađu od svake vrste po jedan par, ljudi u lađi su mu rekli: - Kako ćemo biti sigurni? - ili su rekli: - Kako će stoka biti sigurna, kada imamo lava? Tada je Allah za njega stvorio ogradu, i to je bila prva ograda na Zemlji. Zatim su se ljudi požalili na miša: Ta mala štetočina će nam uništiti hranu i stvari! Tada je Allah nadahnuo lava da kihne, pa je iz njega izašla mačka, pa se miš sakrio od nje." 

Ova predaja je mursel (predaja koja nije sasvim pouzdana, zato što se u lancu prenosilaca ne navodi ashab). ... Svoju porodicu - osim onih za koje je već rečeno - tj. osim onih protiv kojih je dova uslišana, koji nisu vjerovali. Jedan od njih je bio i njegov sin Jam, koji je također potopljen, o čemu će još biti govora. I one koji vjeruju, tj. ukrcaj u nju iz tvog naroda one koji vjeruju, a malo je onih koji su s njim vjerovali! (Hud, 40.). Tako je bilo, iako je on među njima dugo boravio i uporno ih pozivao, i danju i noću, koristeći različite metode, čas ih zastrašujući i prijeteći, a čas pobuđujući u njima želju i obećavajući lijepe stvari. 

Učenjaci se ne slažu po pitanju broja onih koji su sa njim bili u lađi. Tako Ibn Abbas kaže: “Bilo je osamdeset muškaraca, sa svojim ženama“, a Ka“bu-IAhbar: “Bilo je ukupno sedamdeset dvije osobe." Po trećem mišljenju, bilo ih je ukupno desetoro.

Ima mišljenja, da su to bili samo Nuh, njegova tri sina, i četiri snahe, uključujući i ženu njegova sina Jama, koji se izdvojio i udaljio, i nije kao ostali, pošao putem spasa. Međutim, ovo mišljenje je u suprotnosti sa tekstom ajeta, u kome stoji da se u nju pored njegove porodice, ukrcala i grupa vjernika koji su sa njim vjerovali: “... I spasi mene i vjernike koji su sa mnom!" (Eš-Šu'ara", 118.) Postoji još jedno mišljenje, po kome ih je bilo samo sedmoro. Što se tiče Nuhove žene, ona mu je rodila sve sinove: Hama, Sama, Jafeta, Jama - kojeg ehli-kitabije nazivaju Kenan i koji je potopljen - i Abira. Nuhova žena je umrla prije potopa, a jedni kažu da je i ona potopljena sa ostalima, jer je, zbog svog nevjerstva, bila od onih kojima je kazna već bila propisana. 

**A kod ehli-kitabija stoji da je i ona bila u lađi. U tom slučaju, moguće je da je postala nevjernica nakon toga, ili da joj je kazna odgođena do Sudnjeg dana. Međutim, ispravniji je prvi stav, zbog Nuhovih riječi: “ne ostavi na Zemlji ni jednog nevjernika!" (Nuh, 26)

Allah, aze’ve džel, veli: *Pa kada se smjestiš ti i oni koji su sa tobom u lađu, reci: “Hvala Allahu, Koji nas je spasio od naroda nasilničkog!" *I reci: “Gospodaru moj, iskrcaj me na blagoslovljeno mjesto, Ti si Onaj Koji to najbolje umije." (El-Mu’minun, 28.-29.) 

Dakle, naredio mu je da zahvali svom Gospodaru na lađi koju mu je dao, pa ga pomoću nje spasio i presudio između njega i njegovog naroda i tako ga zadovoljnim učinio, za razliku od onih koji su mu se suprotstavljali i u laž ga utjerivali. 

Tako Allah, aze’ve džel, kaže: *Onaj koji je sva stvorenja stvorio i Koji vam je lađe i deve dao, da na njima putujete, *da se koristite njihovim leđima, i da se sjetite blagodati svoga Gospodara, kada se popnete na njih i kažete: “Slavljen neka je Onaj Koji je dao da nam ovo služi, mi to sami ne bi mogli postići. *I mi ćemo se sigurno svome Gospodaru vratiti." (Ez-Zuhruf, 12.-14.) 

Ovim je naređeno da se sa dovom počinju svi poslovi - kako bi bili hairli i sa Božijim blagoslovom se pohvalno završili. Tako je Allah, aze’ve džel, Svom Poslaniku, salallahu alejhi ve sellem, kada je Hidžru činio, rekao: I reci: “Gospodaru moj, uvedi me kao iskrenog i izvedi me kao iskrenog, i podari mi od Sebe snagu koja će mi pomoći. " (El-Isra', 80.) Nuh, alejhi selam, je poslušao ovo naređenje, i rekao: “Ukrcajte se u nju, u ime Allaha, neka plovi i neka pristane! Moj Gospodar, doista, prašta i milostiv je. " (Hud, 41.), tj. neka ona sa Allahovim imenom i počne, a i završi plovidbu. “Moj Gospodar, doista, prašta i milostiv je", ali pored toga što On prašta i što je Milostiv, On i žestoko kažnjava. Njegova kazna se ne može otkloniti od zlikovaca, kao što je pogodila stanovnike Zemlje koji nisu u Njega vjerovali i koji su drugog obožavali. 

Uzvišeni Allah, zatim, kaže: I ona je zaplovila s njima na valovima velikim poput brda. (Hud, 42.) 

Zato što je Allah s neba spustio takvu kišu kakva na Zemlju nikada nije pala, niti će više ikada pasti. Lila je kao iz mješina. Pored toga, On je naredio Zemlji, pa je voda kuljala sa svih strana, kako Allah že veli: *I on je Gospodara svoga zamolio: “Ja sam pobijeđen, pa pomozi!" *Pa smo nebeska vrata otvorili vodi koja je obilno lila, *i učinili da iz Zemlje provru izvori, pa su se vode sastale, kako je bilo i određeno. *A njega smo nosili na lađi, od dasaka i klinaca. " (El-Kamer, 10.-13.) Riječ dusur u ovom ajetu znači: klinci, ekseri, a koja je plovila pod Našim nadzorom, znači Mi smo je čuvali, pazili, motrili i nadgledali. To je bila nagrada za onog ko je bio odbačen. (El-Kamer, 14.)

Ibn Džerir i još neki kažu da se potop dogodio trinaestog augusta, po koptskom računanju vremena.! Allah, aze’ve džel,  također, kaže: I Mi smo vas, kada je voda sve preplavila, na plovilu nosili, (El-Hakka, 11.), tj. na lađi, da bismo vam to učinili poukom i da bi to zapamtilo uho koje pamti. (El-Hakka, 12.)

Jedan broj mufessira kaže: “Voda se tada podigla petnaest aršina iznad najvisočije planine na Zemlji." Tako stoji i kod ehli-kitabija. Drugi kažu da se podigla osamdeset aršina i da je poplavila cijelu Zemlju, uzduž i poprijeko, doline i nizine, brda, pustinje i pijesak, tako da na Zemlji nije ostalo žive duše, ni staro ni mlado.

Imami Malik navodi mišljenje Zejda ibn Eslema: “Ljudi su u to doba nastanjivali sve doline i brda. Abdurrahman ibn Zejd ibn Eslem' kaže: “Svaki djelić Zemlje u to doba imao je svoga vlasnika." Obadvije ove predaje navodi Ibn Ebi Hatim. 4 ..a Nuh je zovnuo svoga sina, koji je bio podaleko: “Sinko moj, ukrcaj se s nama i nemoj biti s nevjernicima!" * “Skloniću se ja na kakvo brdo ", rekao je on, “koje će me zaštititi od vode. 

" A Nuh je rekao: “Nema danas nikoga ko će Allahove odredbe biti pošteđen, osim onoga kome se On smiluje!" Talas ih je razdvojio i on bi potopljen. (Hud, 42.-43.) 

Ovdje se radi o Jamu, Semovom, Hamovom i Jafetovom bratu. Po drugom mišljenju, ime mu je bilo Kenan. Bio je nevjernik, radio loša djela i nije ispovijedao vjeru svoga oca, pa je propao sa ostalim koji su propali. Tako je to bilo, a sa njegovim ocem su se spasili ljudi koji mu nisu bili ništa u rodu, ali su bili iste vjere i slijedili njegova oca. I bi rečeno: “Zemljo, gutaj svoju vodu, a ti, nebo, prestani!" I povuče se Voda i ispuni odredba, a lađa pristade na El-Džudijju, i bi rečeno: “Daleko bio narod nevjernički! " (Hud, 44.)

Dakle, kada je sa stanovnicima Zemlje bilo završeno, i kada na njoj nije ostao niko ko bi obožavao nekog mimo Allaha, aze’ve džel. Allah je Zemlji naredio da proguta svoju vodu, a nebu da stane, tj. da prestane liti kišu. I povuče se voda, tj. smanji se u odnosu na ono kakva je bila. I ispuni odredba, tj. snašlo ih je ono što je Allah još prije znao i odredio, a to je da će ih zadesiti kazna koja ih je zadesila. I bi rečeno: “Daleko bio narod nevjernički!" tj. oni su prokleti jezikom sudbine; neka su daleko od Allahove milosti i oprosta!

O tome Allah, aze’ve džel, također, kaže: Ali, oni su ga u laž utjerivali, pa smo njega i one koji su bili s njim u lađi spasili, a potopili one koji su poricali Naše dokaze. Oni su, doista, bili slijepi. (El-A’raf, 64.) Allah, aze’ve džel, također, kaže: Ali, oni su ga u laž utjerivali, pa smo Mi spasili njega i one koji su bili s njim u lađi i učinili ih namjesnicima, a potopili one koji su Naše dokaze poricali! Pogledaj kako su završili oni koji su bili opominjani! (Janus, 73.) 

Allah, aze’ve džel, također, veli: ... I pomogosmo ga protiv naroda koji je poricao Naše dokaze - oni su bili opaki ljudi, pa smo ih sve potopili. (EI-Enbija?, 77.)

Allah, aze’ve džel, također, veli: *Pa smo spasili njega i one koji su bili sa njim na prepunoj lađi, *a zatim potopili ostale. *Doista u tome ima pouke, ali većina njih nisu vjernici. *A tvoj Gospodar je, doista, Silan i Milostiv. (Eš-Su“ara*, 119.-122.) 

Allah, aze’ve džel, također, kaže: Pa smo spasili njega i one koji su bili u lađi i učinili je poukom svjetovima. (El-*Ankebut, 15.) 

Allah, aze’ve džel, također, veli: ...a zatim potopili ostale. (Es-Saffat, 82.) Allah 3%, također, veli: *I Mi smo je kao pouku ostavili, pa ima li ikoga ko će je primiti? *I kakve su bile Moja kazna i Moje opomene!? *I Mi smo Kur'an olakšali za shvaćanje, pa ima li ikoga ko će shvatiti? (El-Kamer, 15.-17.) 

Allah, aze’ve džel, također, veli: *I oni su zbog svojih grijeha potopljeni, pa će biti u vatru uvedeni, i mimo Allaha drugog pomagača neće naći. * “Gospodaru moj", reče Nuh, “ne ostavi na Zemlji ni jednog nevjernika, jer ako ih ostaviš, u zabludu će Tvoje robove dovoditi i samo će griješnike i nevjernike rađati!" (Nuh, 25.-27.) 

Allah, aze’ve džel, kome pripada svaka hvala i svako dobro, je uslišao njegovu dovu, pa od nevjernika nije ostalo ni jedno oko koje će treptati. Ebu Dža“fer ibn Džerir i Muhammed ibn Ebu Hatim u svojim Tefsirima navode od Jakuba ibn Muhammeda Zuhrije, a on od Kada Mewlaa Abdullaha ibn Ebi Rafi*a da je on čuo od Ibrahima ibn Abdurrahmana ibn Ebi Rebi*a, a on od Aiše - majke pravovjernih, da je Božiji Poslanik, salallahu alejhi ve sellem, rekao: “Da se Allah smilovao ikom od Nuhovog naroda, smilovao bi se majci jednog djeteta!" 

Tekst hadisa u cjelosti glasi: “Nuh, alejhi selam, je ostao među svojim narodom hiljadu godina - manje pedeset. On je posadio drvo koje je raslo sto godina, pa je naraslo veliko i razgranalo se. Zatim ga je posjekao i počeo od njega praviti lađu. Neki ljudi su prolazili pored njega i ismijavali mu se, govoreći: - Ti praviš lađu na kopnu, pa kako će ona ploviti?, a on bi im odgovarao: - Znaćete vi to.

Kada ju je dovršio i voda počela naokolo plaviti, mati jednog djeteta se uplašila za dijete koje je jako voljela, pa ga je ponijela na jedno brdo, i popela se do njegove trećine. Kada je voda došla do nje, sa djetetom se popela na vrh brda. Kada joj je voda dospjela do vrata, podigla je djete uvis, ali su se ipak obadvoje utopili. Da se Allah ikom od Nuhova naroda smilovao, smilovao bi se majci tog djeteta!" 

Međutim, ovaj hadis je garib. Ipak Ka'bu-I-Ahbar, Mudžahid i još neki prenose sličnu priču. Bojim se da ovo nisu riječi Poslanika, salallahu alejhi ve sellem, nego nekog ashaba (mewkuf), preuzete od nekog sličnog Ka“bu el-Ahbaru. Allah najbolje zna. 

Uglavnom, Allah, aze’ve džel, nije ni jednog nevjernika ostavio u životu. Pa kako onda neki mufessiri mogu tvrditi da je Awdž ibn Ink - ili Ibn Inak - živio prije Nuha, pa sve do vremena Musaa? Oni govore da je bio okorjeli nevjernik, silnik i inadžija. Zatim kažu da nije iz zakonitog braka, nego da ga je njegova majka, Ademova kćerka, rodila kao vanbračno dijete. Zatim kažu da je bio toliko visok, da je lovio ribu u morskim dubinama, a zatim je pekao na sunčevoj ploči! Zatim kažu da je ismijavao Nuha u lađi, govoreći mu: “Šta se ovo dešava s tobom?" Zatim, da je bio visok tri hiljade tri stotine trideset i tri aršina, i druge gluposti, koje zbog njihove neistinitosti i neispravnosti ne bismo ni navodili, da nisu navedene u mnogim tefsirskim djelima, historijama i ljetopisima. Pored toga, one su u suprotnosti sa zdravim razumom, a i sa izvorima Islama.

Ako se ovo posmatra sa stanovišta zdrava razuma postavlja se pitanje: Kako se može prihvatiti da je Allah, aze’ve džel, uništio Nuhovog sina zato što nije vjerovao, iako mu je otac bio poslanik čitavom narodu i vođa svih vjernika, a nije uništio Awdža ibn Inka - ili Inaka, koji je bio još gori i pokvareniji od njega, kako i sami navode?! I kako to da se Allah nije smilovao nikom od Nuhovog naroda, čak ni majci onog djeteta, pa ni samom djetetu, a smilovao se kopiletu, silniku, inadžiji, zločincu, okorjelom nevjerniku i velikom šejtanu, kako sami navode?!

Ako se to, pak, posmatra sa stanovišta izvora Islama, vidjet ćemo da Allah, aze’ve džel, veli: A zatim potopili ostale. (Eš-Šu'ara', 119.) 

Također, On kaže: “Gospodaru moj", reče Nuh, “ne ostavi na Zemlji ni jednog nevjernika!" (Nuh, 26.) Zatim je njegova visina, koju oni navode, u suprotnosti s hadisom kojeg prenose Buharija i Muslim, a u kome stoji da je Poslanik, salallahu alejhi ve sellem, rekao: “Allah je stvorio Adema šezdeset aršina visokog, i od tada se ljudi sve do sada smanjuju.

Ovo su riječi Istinitog, za koga je dokazano da samo istinu govori, i da je nepogrješiv, jer ne govori po svom hiru: fo su samo riječi koje mu se objavljuju. (En-Nedžm, 4.), i koji kaže da se ljudi sve do sada smanjuju. Tj. ljudi su se neprestano smanjivali u visini od vremena Adema do dana kada je to Poslanik, salallahu alejhi ve sellem,  rekao, pa sve do Sudnjeg dana. Prema tome, niko od Ademovih potomaka nije bio višlji od njega. 

Kako se preko ovog može preći, a uzeti riječi lažljivih nevjernika od ehlikitabija, koji su od Allaha objavljene knjige mijenjali, krivotvorili, tumačili po svom nahođenju (te 'vil), izbacivali i ubacivali kako im je odgovaralo, A šta tek misliš o onome što oni sami prenose ili što im je povjereno, kad su takvi vjerolomnici i lašci, neka je na njih Allahovo prokletstvo sve do Sudnjeg dana! Ja mislim da je ova priča o Awdžu ibn Inaku samo jedna od izmišljotina Njihovih otpadnika i zlikovaca, koji su bili neprijatelji poslanicima. A Allah, aze’ve džel, najbolje zna! Zatim, Uzvišeni Allah navodi Nuhovo zauzimanje kod Gospodara za svoga sina i njegovo raspitivanje u želji da od Gospodara sazna i otkrije zbog čega mu je potopljen sin. Pitanje je ovako formulirano: “Obećao si mi da ćeš sa mnom spasiti i moju porodicu, a on je iz moje porodice, pa zašto je potopoplje?”

Pa mu je odgovoreno: On nije iz tvoje porodice, tj. on nije od onih koje sam obećao spasiti jer, Mi smo ti rekli: ; tvoju porodicu, osim onih o kojima je sud već donesen. (El-Mu’minun, 27.) On je jedan od onih kojima je već bilo suđeno da će zbog svoga nevjerstva biti potopljeni. I zato je bilo suđeno da se on izdvoji iz kruga vjernika, pa je potopljen sa svojim istomišljenicima - nevjernicima i nasilnicima. 

Zatim Allah, aze’ve džel, kaže: I bi rečeno: “O Nuhu, pristani, sa selamom Našim i blagoslovima tebi i narodima koji će se izroditi od ovih koji su sa tobom! A biće i naroda kojima ćemo dati da uživaju, a zatim će ih Naša bolna kazna stići. " (Hud, 48.)

Kada se voda povukla sa Zemljine površine i kada je bilo ponovo moguće hodati po Zemlji i nastaniti se na njoj, Nuhu, alejhi selam, je došlo naređenje da siđe sa lađe, koja je, nakon duge plovidbe, pristala na vrh brda El-Džudijj, a to je poznato brdo na Arabijskom poluotoku, sa selamom Našim i blagoslovima, dakle, siđi i neka si spašen i blagoslovljen i ti, i narodi koji će se poslije rađati.

Ovdje se misli na one koji će biti njegovi direktni potomci, jer Allah je samo Nuhu, alejhi selam, dao poroda i nasljednika i nikom više od vjernika koji su bili sa njim. Allah, aze’ve džel,  kaže: I u životu ostavismo njegove potomke. (Es-Saffat, 77.)

Tako svi ljudi koji danas žive na Zemlji, bez obzira na rase, vode porijeklo od tri Nuhova sina: Sema, Hama i Jafeta. Imami Ahmed navodi: “Pričao nam je Abdulwehhab, da je čuo od Se’ida, a ovaj od Katadea, kome je pričao Hasan, a on je čuo od Semre, da je Poslanik, salallahu alejhi ve sellem, rekao: “Sem je predak Arapa, Ham Abesinaca a Jafet Bizantinaca. Hadis sličan ovom prenosi i Tirmizi od Bišra ibn'Muaza el-Akdija, a on od Jezida ibn Zurej'a, ovaj od Se’ida ibn Ebi “Arube, on od Katadea, on od Hasana, on od Semreta, a on od Poslanika , salallahu alejhi ve sellem.

Šejh Ebu Omer ibn Abdulberr kaže da se sličan hadis prenosi od Poslanika, salallahu alejhi ve sellem, preko “Imrana ibn Husejna, i dodaje: “Pod izrazom “Bizantinci", ovdje se misli na prve Bizantince, a to su Grci (Junan), koji vode porijeklo od Rumija ibn Lubtija ibn Junana ibn Jafeta ibn Nuha.  Zatim se prenosi od Ismaila ibn Ajaša, da je čuo od Jahjaa ibn Se’id, a on od Se'ida ibn el-Musejjeba, da je on rekao: “Nuh je rodio trojicu: Sema, Jafeta i Hama, a svaki od njih je opet rodio troje. Tako je Sem rodio Arape, Perzijance i Bizantince, Jafet Turke, Slovene i Je'džudž i Me'džudž, a Ham Kopte, crnce i Berbere.'?

Hafiz Ebu Bekr el-Bezzar u svom Musnedu navodi: “Pričali su nam Ibrahim ibn Hani i Ahmed ibn Husejn ibn Abbad Ebu Abbas, da je njima pričao Muhammed ibn Jezid ibn Sinan Rehawi, a njemu njegov otac, da je čuo od Jahjaa ibn Se’ida, a ovaj od Se’ida ibn el-Musejjeba, a on od Ebu Hurejre, da je Božiji Poslanik, salallahu alejhi ve sellem, rekao: “Nuh je rodio: Sema, Hama i Jafeta. Od Sema su nastali Arapi, Perzijanci i Bizantinci, i u njima je dobro. Jafetovi potomci su Je'džudž i Me'džudž, Turci i Sloveni, i u njima nema dobra. Hamovi potomci su Kopti, Berberi i crnci."

On, zatim, kaže: “Koliko je nama poznato, ove riječi se vezuju za Poslanika, salallahu alejhi ve sellem, samo u ovoj predaji. Ona se prenosi samo od Muhammeda ibn Jezida ibn Sinana, a on od svog oca." Međutim, stručnjaci iz oblasti hadisa imaju prigovora na njega, i njegove riječi ne smatraju pouzdanim. Ova predaja se prenosi i sa drugim senedom - od Jahjaa ibn Se’ida (mursel), ali se ne vezuje za Vjerovjesnika a.s. nego ispada da su to riječi Se'ida. Ja na to dodajem da su od Se’ida sigurno prenesene riječi koje navodi Ebu Omer: “Od Wehba ibn Munebbiha se prenosi slična predaja." Allah najbolje zna! Jezid ibn Sinan Ebu Feruh Rehawi nije pouzdan, tako da se na njegove riječi ne možemo osloniti. Neki kažu da su ta tri Nuhova, alejhi selam, sina rođena tek nakon potopa, a da su mu prije toga rođeni Kenan, koji je potopljen i Abir, koji je umro prije potopa.

Međutim, ispravno je da su ta tri sina bila s njim na lađi, zajedno sa svojim ženama i majkom. Tako stoji u Tewratu. Neki navode da je Ham imao odnos sa svojom ženom na lađi, pa ga je Nuh prokleo, rekavši da mu plod sjemena bude ružan. I tako mu se rodi sin, crnac, po imenu Kenan ibn Ham, predak crnaca. Drugi pak kažu da je Ham vidio oca kako spava, dok mu je sramotni dio tijela bio otkriven. On ga nije htio pokriti, nego su to učinila njegova braća. Zato ga je Nuh prokleo, rekavši da mu se promijeni njegovo sjeme i da njegova djeca budu robovi potomcima njegove braće.

Imami Ebu Dža’fer ibn Džerir prenosi od Alijja ibn Zejda ibn Džed'ana, a on od Jusufa ibn Mehrana, da je od Ibn Abbasa čuo, da je rekao: “Isaa, sina Merjeminog, su njegovi učenici upitali: “Da li bi nam mogao proživjeti nekoga ko je bio u Nuhovoj lađi, pa da nam kaže nešto o njoj?" Nato je on sa njima otišao do jedne humke, uzeo šaku zemlje i upitao ih: “Znate li šta je ovo?" Oni su odgovorili: “Allah i Njegov poslanik to najbolje znaju." On im je rekao: “Ovo je peta Hama, sina Nuhovog." Zatim je štapom udario zemlju i rekao: “Ustani, sa Allahovom dozvolom!" i jedan čovjek je ustao otresajući prašinu sa glave na kojoj je bila sijeda kosa. Isa, alejhi selam, ga je upitao: “Jesi li takav umro?" “Ne", odgovorio je on, “umro sam mlad, nego sam mislio da je ovo Sudnji dan, pa sam zato osijedio.? 

Isa a.s. mu je, zatim, rekao: “Pričaj nam o Nuhovoj lađi!" Rekao je: “Bila je hiljadu i dvije stotine aršina duga, a šest stotina široka. Imala je tri sprata: jedan za životinje i zvijeri, drugi za ljude i treći za ptice. Kada se namnožio izmet od životinja, Allah, aze’ve džel, je nadahnuo Nuha, alejhi selam, da dodirne rep od slona. Kada je to uradio, iz njega su se pojavili krmak i krmača, koji su počeli jesti izmet. A kada je miš svojim zubima počeo bušiti lađu, Allah, aze’ve džel, je nadahnuo Nuha še da dotakne lava između očiju. Kad je to uradio, iz njegove nozdrve izašli su mačak i mačka, pa potjerali miša." Isa a.s. ga je zatim upitao: “Kako je Nuh, alejhi selam, znao da je sve potopljeno?" a on mu odgovorio: “Poslao je gavrana da ga o tome obavijesti, pa je gavran našao jedan leš i spustio se na njega, pa ga je on prokleo strahom. Zato gavran ne živi u blizini kuća. Zatim je poslao goluba, koji se vratio noseći maslinovo lišće u kljunu i blato na nozi. Tako je on saznao da je sve potopljeno, pa mu je stavio zelenu ogrlicu, koja se vidi na njegovom vratu, i učinio mu dovu da bude druželjubiv i u sigurnosti. Zato golubovi žive u blizini kuća.“ Zatim su upitali: “Božiji poslaniče, zar ga nećemo odvesti našim kućama, pa da sjedi sa nama i da nam priča?" On im je odgovorio: “Kako će ići sa vama neko ko više nema nafake?" Zatim mu je rekao: “Vrati se, sa Allahovom dozvolom!", pa je ponovo postao zemlja." Ovo je vrlo slaba predaja (garib džidden).

Alba‘ ibn Ahmer prenosi od Ikrime, da je Ibn Abbas, rekao: “Sa Nuhom u lađi je bilo osamdeset ljudi sa svojim porodicama. U lađi su proveli sto pedeset dana. Allah, aze’ve džel, je usmjerio lađu prema Mekki, pa je ona kružila oko Ka“be četrdeset dana, a zatim ju je usmjerio prema El-Džudijju, gdje je pristala. Tada je Nuh, alejhi selam, poslao gavrana da ga obavijesti šta se dešava na Zemlji pa je našao jedan leš na kome se zadržao. Zatim je poslao goluba, koji mu je donio maslinovo lišće, i došao sa nogama uprljanim zemljom. Tako je Nuh shvatio da se voda povukla, pa se iskrcao u podnožju El-Džudijja, izgradio jedno selo i nazvao ga Semanin (Osamdeset). Jednog dana su osvanuli govoreći osamdeset jezika, među kojima je bio i arapski. Pošto jedni druge međusobno nisu razumijevali, Nuh , alejhi selam, im je prevodio. ? 

Katade i još neki kažu: “Oni su se ukrcali u lađu desetog redžeba. Plovili su sto pedeset dana, i u njoj ostali mjesec dana, kada je pristala na El-Džudijj. Iz lađe su izašli desetog dana mjeseca muharrema." 

Ibn Džerir navodi riječi Poslanika, salallahu alejhi ve sellem, koje ovo potvrđuju, i u kojima stoji da su oni taj dan postili (merfu“). 

Imami Ahmed navodi: “Pričao nam je Ebu Dža'fer, a njemu Abdussamed ibn Habib el-Ezdi da je čuo od svoga oca Habiba ibn Abdullaha, a on od Šibla da je Ebu Hurejre rekao: “Poslanik, salallahu alejhi ve sellem, je jednom prilikom prošao pored nekih jevreja, koji su postili Jevmi ašuru (deseti dan muharrema), pa ih je upitao: “Zašto danas postite?" Oni su odgovorili: “Na današnji dan je Allah spasio Musaa i sinove Israilove od potopa, a potopio faraona. Na današnji dan lađa je pristala na El-Džudijj. Nuh, alejhi selam, i Musa, alejhi selam, su postili ovaj dan iz zahvalnosti Allahu." Na to je Poslanik, salallahu alejhi ve sellem, rekao: “Ja sam bliži Musau od vas, pa mi je i preče postiti ovaj dan, nego vama." Zatim je naredio ashabima da poste, pa kaže:

“Ko je od vas jutros zapostio neka post dovrši, a ko nije, neka posti ostatak dana!" Ovaj hadis ima potvrđu i u Buharijinom Sahihu u nešto drugačijoj verziji, u kojoj se ne spominje Nuh a.s.. A Allah najbolje zna!

Mnoge neznalice tvrde da su oni tada pojeli ostatke hrane, da su skupili sve žitarice koje su im ostale, toga dana ih istucali, te da su svoje oči podvukli surmom da bi ojačali vid koji im je oslabio kada su ugledali svjetlost dana nakon boravka u tami lađe. Međutim, ništa od ovog nije pouzdano. Tačno je da o tome govore pojedine jevrejske predaje, ali se na to ne može osloniti, niti za tim povoditi. Allah, opet, najbolje zna!

Muhammed ibn Ishak kaže: “Kada je Allah, aze’ve džel, htio prekinuti taj potop, poslao je vjetar na površinu Zemlje, pa se voda umirila, i presahli su njeni izvori na Zemlji. Voda se počela smanjivati, povlačiti i uranjati u Zemlju. Lađa je prema tvrdnji sljedbenika Tewrata pristala na EI-Džudijj desete noći sedmog mjeseca, a vrhovi brda su se ukazali prvog dana desetog mjeseca. Kada je nakon toga, prošlo četrdeset dana, Nuh je otvorio okno na lađi koje je sam napravio, i kroz njega pustio gavrana da mu izvidi situaciju sa vodom, ali se on nije vratio. Zatim je poslao goluba, koji nije mogao pronaći suho mjesta gdje bi se spustio, pa se vratio.

Nuh je ispružio ruku prema golubu, uhvatio ga i unio unutra. Kada je prošlo još sedam dana, ponovo je poslao goluba, koji se nije vratio odmah, nego tek naveče. U kljunu je nosio maslinovo lišće, pa je Nuh tako shvatio da se voda smanjila. Nakon sljedećih sedam dana, on je ponovo pustio goluba koji se nikako nije vratio. Tako je Nuh, alejhi selam, saznao da se površina Zemlje ukazala. Kada se napunila godina dana otkako je Allah naredio potop do dana kada je Nuh pustio goluba i nastupio prvi dan druge godine, ukazala se površina Zemlje, pojavilo kopno i Nuh, alejhi selam, uklonio prekrivač s lađe. Ovo što navodi 

Ibn Ishak je po sadržaju potpuno isto kao i tekst Tewrata, kojije kod ehli-kitabija. Ion Ishak zatim kaže: “Dvadeset šeste noći drugog mjeseca druge godine, bi rečeno: “O Nuhu, pristani, sa selamom Našim i blagoslovima tebi i narodima koji će se izroditi od ovih koji su sa tobom! A biće i naroda kojima ćemo dati da uživaju, a zatim će ih Naša bolna kazna stići. " (Hud, 48.)

**Ehli-kitabije navode da je Allah rekao Nuhu , alejhi selam: “Izađi iz lađe sa svojom ženom, sinovima, snahama, i sa svim životinjama koje su na lađi - neka rastu i neka se množe na Zemlji!" Kada su izašli, Nuh se je žrtvenik Allahu, aze’ve džel, uzeo od svih dozvol ljenih životinja i od svih dozvoljenih ptica i zaklao ih kao kurban Allahu, aze’ve džel. Allah mu je tada obećao da više nikada neće dati potop stanovnicima na Zemlji i kao znak sjećanja na to obećanje, dao dugu u oblacima. Od Ibn Abbasa se prenosi da je za dugu rekao da je ona zaštita od potopa. Neki kažu: “U tome ima simbolike jer je to luk bez tetive“, tj. da ovi oblaci neće napraviti potop poput onog prvog.

Neke neznalice iz Perzije i Indije negiraju da se potop uopće dogodio, dok neki od njih kažu: “Potop se desio u Babilonu, ali do nas nije stigao. Mi nasljeđujemo vlast s oca na sina sve od Komursa - misle na Adema - do današnjeg vremena." To govore manihejci, vatropoklonici i šejtanovi sljedbenici. Ovo su njihove mudrolije, otvoreno nevjerstvo, totalno neznanje, oholost i nijekanje Gospodara Zemlje i nebesa. 

Pripadnici vjera koji prihvaćaju objavu preko Božijih poslanika i naslijeđeno znanje iz minulih vremena, jednoglasno vjeruju da se potop zaista dogodio, da je zahvatio čitavu Zemlju! da Allah nije ni jednog nevjernika tada ostavio u životu, uslišavajući dovu Svoga bezgriješnog i čvrstog poslanika i izvršavajući već ranije propisanu sudbinu.



Nešto o samom Nuhu a.s.



Uzvišeni Allah kaže: On je, doista, bio zahvalni rob. (El-Isra', 3.) Kaže se da je on zahvaljivao Allahu na jelu, piću, odjeći i uopće na svim stvarima. Imam Ahmed kaže: “Pričao nam je Ebu Usame, da je njemu pričao Zekerijja ibn Ebi Za'“ide, da je čuo od Se’ida ibn Ebi Burde, a on od Enesa ibn Malika, da je Božiji Poslanik, salallahu alejhi ve sellem, rekao: “Doista je Allah zadovoljan sa robom koji pojede zalogaj pa Mu na njemu zahvali, ili nešto popije pa Mu na tome zahvali.“ Ovaj hadis preko Ebu Usame navode i Muslim, Tirmizija i Nesaija. U svakom slučaju, jasno je da je zahvalan onaj ko izvršava sve obaveze: srcem, riječima i djelima, jer zahvalnost podrazumijeva to sve, kako pjesnik kaže: “Tri vam moje blagodati koriste. Ruka, jezik i srce skriveno.”


Post Nuha a.s.


Ibn Madže u “Poglavlju o postu Nuha a.s." kaže: “Pričao nam je Sehl ibn Ebi Sehl, da je njemu pričao Se’id ibn Ebi Merjem, da je on čuo od Ibn Luhej“a a on od Dža'fera ibn Rebi“e, ovaj od Ebu Firasa, a on od Abdullaha ibn Amra da je Božiji Poslanik, salallahu alejhi ve sellem, rekao: “Nuh je postio cijelo vrijeme, osim na dane Ramazanskog i Kurbanskog bajrama. '* Ibn Madže ovaj hadis prenosi i preko Abdullaha ibn Luhej’a, sa istim senedom i istim tekstom.

A Taberanija navodi: “Pričao nam je Ebu Zinb Ruh ibn Ferdž, da je njemu pričao Omer ibn Halid el-Harani, a njemu Ibn Luhej', da je čuo od Ebu Katade, a on od Jezida ibn Rebbaha Ebu Firasa, a on od Abdullaha ibn Amra koji kaže da je čuo Božijeg Poslanika, salallahu alejhi ve sellem, da kaže: “Nuh je postio cijelo vrijeme, osim na dane Ramazanskog i Kurbanskog bajrama. Dawud je dan postio a dan mrsio. Ibrahim je postio tri dana u svakom mjesecu, pored toga neko vrijeme bi postio a neko mrsio.“


Nuhov a.s. hadždž


Hafiz Ebu Ja'la kaže: “Pričao nam je Sufjan ibn Weki* da mu je pričao njegov otac, a on čuo od Zem'ata - tj. Ibn Ebi Saliha - a ovaj od Seleme ibn Wehrama, da je Ikrime čuo da je Ibn Abbas rekao: “Božiji Poslanik, salallahu alejhi ve sellem, je obavljajući hadždž, kada je došao u dolinu Usfan, upitao: - Ebu Bekre, koja je ovo dolina? On mu je odgovorio: - Ovo je dolina Usfan, a Poslanik, salallahu alejhi ve sellem, je na to rekao: - Ovuda su prolazili Nuh, Hud i Ibrahim na mladim devama koje su imale ulare izrađene od vlakana, a na njima su i gornji i donji ogrtači bili od sukna. Tako su oni hodočastili Ka'bu.? Ovaj hadis je garib.


Nuhova a.s. oporuka sinu


Imami Ahmed kaže: “Pričao nam je Sulejman ibn Harb, da je njemu pričao Hammad ibn Zejd, a on čuo od Sak’aba ibn Zuhejra, ovaj od Zejda ibn Eslema - Hammad kaže da misli da je Zejd čuo od Ata’a ibn Jesara, a on da je Abdullah ibn Amr rekao: “Bili smo sa Božijim Poslanikom, salallahu alejhi ve sellem, kada se pojavio neki beduin koji je na sebi imao putničko džubbe, zakopčano brokatom, pa je Poslanik, salallahu alejhi ve sellem, rekao: - Ovaj čovjek je ponizio ugledne ljude - ili je rekao: - Želi poniziti ugledne ljude, a uzvisio neugledne. Božiji Poslanik, salallahu alejhi ve sellem, je zatim prikupio uzase svoje džubbe i rekao mu: - Zar takvu odjeću ne nosi onaj ko ne razmišlja?! Poslanik, salallahu alejhi ve sellem, je zatim rekao: - Kada je Božijem poslaniku Nuhu, alejhi selam, došao smrtni čas, rekao je svome sinu: - Oporučujem ti sljedeće: Naređujem ti dvije stvari, a zabranjujem ti druge dvije. Naređujem ti La ilahe illellah, jer kada bi se sedam nebesa, sedam zemalja stavili na jednu stranu, a La ilahe illellah na drugu, druga strana sa La ilahe illellah bi prevagnula, i kad bi sedam nebesa i sedam zemalja bile karike raskinutog lanca riječi: La ilahe illellah i subhanallahi we bi hamdihi (nema boga sem Allaha i neka je Allah slavljen i hvaljen) bi ih povezale, jer one povezuju sve stvari i zahvaljujući njima sva stvorenja dobijaju nafaku. A zabranjujem ti širk (obožavanje bilo koga sem Allaha) i oholost!

Abdullah zatim nastavlja: “Ja ili neko drugi je upitao: - Božiji Poslaniče, širk nam je poznat, ali šta je oholost? Je li to kada neko od nas ima lijepu obuću, sa lijepim remenovima? - Nije, odgovorio je. Ovaj je ponovo upitao: -Je li to kada neko ima lijep ogrtač, pa ga nosi? - Nije, odgovorio je. Ovaj je opet upitao: - Je li to kada neko ima jahaću životinju, pa je jaše? - Nije, odgovorio je on. Ovaj je opet upitao: - Je li to kada neko ima dosta prijatelja, pa se oni druže sa njim? - Nije, odgovorio je on. Zatim sam ja, ili je neko drugi, upitao: “Božiji Poslaniče, pa šta je oholost?", a on odgovorio: - Odbijati istinu i omalovažavati ljude." Ovo je sahih hadis, ali ga oni ne navode.! 

Ebu-l-Kasim Taberani ga navodi od Abdurrahima ibn Sulejmana, a on od Muhammeda ibn Ishaka, on od Amra ibn Dinara, a on od Abdullaha ibn Amra, da je Božiji Poslanik, salallahu alejhi ve sellem, rekao: “Nuh je oporučio svome sinu: - Oporučujem ti dva svojstva i zabranjujem ti druga dva..." i zatim citira hadis do kraja. 

I Ebu Bekr el-Bezzar navodi ovaj hadis od Ibrahima ibn Se’id, on od Ebu Muawije Darira, a ovaj od Muhammeda ibn Ishaka, da ga je čuo od Amra ibn Dinara, a on od Abdullaha ibn Omera ibn el-Hattaba, a on od Poslanika, salallahu alejhi ve sellem. Međutim, čitao je da ovaj hadis od Poslanika, salallahu alejhi ve sellem, prenosi i Abdullah ibn Amr ibn el- As, kako navode Ahmed i Taberanija. Allah, opet, najbolje zna! 

**Ehli-kitabije tvrde da je Nuh, alejhi selam, imao šest stotina godina kada se ukrcao u lađu.

Ibn Abbas ima slično mišljenje, koje smo već naveli. On još dodaje: “On je nakon toga živio još tri stotine i pedeset godina." Međutim, to je diskutabilno, jer, ukoliko se to ne slaže sa kur*anskim tekstom, onda je sigurno pogrešno. Iz Kur'ana se razumije da je Nuh, alejhi selam, u svom narodu, od primanja poslanstva do potopa, boravio hiljadu manje pedeset godina i da ih je zadesio potop dok su nepravdu činili. Koliko je živio nakon toga, to samo Allah zna. 

Ako je vjerodostojno to što se prenosi od Ibn Abbasa - da je postao poslanik kada je imao četiri stotine i osamdeset godina i da je nakon potopa živio tri stotine i pedeset godina, u tom slučaju ispada da je živio hiljadu sedam stotina osamdeset godina. 

Što se tiče Nuhovog, alejhi selam, mezara, Ibn Džerir i Erzeki od Abdurrahmana ibn Sabita, ili nekog drugog tabi'ina navode mursel predaju, po kojoj je njegov mezar kod Ka“be. Taj stav je jači i vjerodostojniji od onog kojeg zastupaju mnogi učenjaci kasnijih generacija, po kojem je njegov mezar u mjestu El-Bika'", koje se danas zove Kereku Nuh. Kako oni navode, tu je i džamija izgrađena radi toga. Allah najbolje zna!
